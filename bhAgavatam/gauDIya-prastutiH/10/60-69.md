+++
title = "60-69"
+++




<details><summary>English</summary>


  ----------------------------------- -----------------------------------
  **Abbreviation**                    **Source**

  śa                                  Jagadīśalāla Śāstrī (ed.)
                                      *Bhāgavata Purāṇa with the
                                      Commentary of Śrīdhara Svāmīn*.
                                      Motīlāla Banārasīdāsa. Delhi. 1999

  bha                                 Bhagavata Vidya Pith edition: (ed.)
                                      Bhagavata Rishi and Krishna Shankar
                                      Shastri (Sola Karnavati, 2052
                                      saM=1996).

  ba                                  BBT (Bhaktivedanta Book Trust)

  pa                                  ed. Puridāsa Mahasaya. Vrindavan.
                                      1955
  ----------------------------------- -----------------------------------

+-----------------------------------+-----------------------------------+
| **Commentary**                    | **Source**                        |
+-----------------------------------+-----------------------------------+
| śrīdharaḥ                         | Some alternative readings taken   |
|                                   | from *śa.\                        |
|                                   | *However, the original source     |
|                                   | text is *ba*                      |
+-----------------------------------+-----------------------------------+
| vaṁśīdharaḥ                       | bha                               |
+-----------------------------------+-----------------------------------+
| caitanya-mata-mañjuṣā             | pa                                |
+-----------------------------------+-----------------------------------+
| bṛhad-vaiṣṇava-toṣaṇī             | bha                               |
+-----------------------------------+-----------------------------------+
| vaiṣṇava-toṣaṇī                   | bha                               |
+-----------------------------------+-----------------------------------+
| krama-sandarbhaḥ                  | unknown, bha                      |
+-----------------------------------+-----------------------------------+
| bṛhat-krama-sandarbhaḥ            | unknown                           |
+-----------------------------------+-----------------------------------+
| bhagavat-sandarbha                | 1.  Dr. Chinmayi Chatterjee       |
|                                   |     (Calcutta: Jadavpur           |
|                                   |     University, 1972).            |
|                                   |                                   |
|                                   | 2.  (ed.) Kanailal Adhikari, Sri  |
|                                   |     Mayapur: Gopinath Gaudiya     |
|                                   |     Math, 1999.                   |
|                                   |                                   |
|                                   | 3.  (ed.) Haridas Shastri,        |
|                                   |     Vrindavan: Sri Gadadhara      |
|                                   |     Gaurahari Press, 1983.        |
+-----------------------------------+-----------------------------------+
| paramātma-sandarbha               | 1.  (ed.) Chinmayi Chatterjee     |
|                                   |     (Calcutta: Jadavpur           |
|                                   |     University, 1972)             |
|                                   |                                   |
|                                   | 2.  (ed.) Haridas Shastri         |
|                                   |     (Vrindavan: Sri Gadadhara     |
|                                   |     Gaurahari Press, 1983).       |
|                                   |                                   |
|                                   | 3.  (ed.) Puridāsa. Kalikata,     |
|                                   |     1951.                         |
+-----------------------------------+-----------------------------------+
| viśvanāthaḥ                       | unknown, occasionally from *bha*  |
+-----------------------------------+-----------------------------------+
| caitanya-mata-mañjuṣā             | pa                                |
+-----------------------------------+-----------------------------------+
| vaiṣṇava-toṣaṇī                   | bha                               |
+-----------------------------------+-----------------------------------+


</details>

(10.60)

## atha ṣaṣṭitamo'dhyāyaḥ

### rukmiṇī-śrī-kṛṣṇayoḥ praṇaya-kalahaḥ \|

**\|\| 10.60.1 \|\|**

**śrī-bādarāyaṇir uvāca---**

**karhicit sukham āsīnaṁ sva-talpasthaṁ jagad-gurum \|**

**patiṁ paryacarad bhaiṣmī vyajanena sakhī-janaiḥ \|\|**

**śrīdhara-svāmī (bhāvārtha-dīpikā) :**

atha ṣaṣṭitame kṛṣṇaḥ parihāsena rukmiṇīm \|

kopayitvā tataḥ prema-kalahe tām asāntvayat \|\|

rāmārāma-janānanda-mahodaya-viḍambanaiḥ \|

rukmiṇyā prema-kalaha-cchadmanaiśvaryam īyate \|\|

**sva-talpa-sthaṁ** sva-paryaṅka-stham \|\|1\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tataḥ* kopānantaram \|
*tāṁ* rukmiṇīm \| *rāmāsv* *ārāmo* ramaṇaṁ yeṣāṁ te *janāḥ*, teṣām
*ānandaḥ*, tasya *mahodayaḥ*, tasya *viḍambanaiḥ* \| *paryaṅkaḥ*
śayyā-bhedaḥ \|

\[vaiṣṇava-toṣaṇī:\] śrīmad-aniruddha-vivāhānantaram eva vaktuṁ yogyām
apy etāṁ śrī-rukmiṇī-devyāḥ prema-kalaha-krīḍāṁ
mahiṣīvilāsa-prasaṅgādrasa-viśeṣodayenādhunā vaktum ārabhate---karhicid
ity-ādinā yāvad-antam \| kasmiścidgṛhasukha-krīḍākāle tasyā gṛhe tasyā
eva paryaṅke vartamānam \| tādṛśa-paricaraṇe hetuḥ---**jagataḥ**
sarvasmāt sakāśād **guruṁ** mahattamam \| viśeṣataś ca sva-**pati**tvāt
parama-premāspadaṁ cety arthaḥ \| **sakhī-janaiḥ** saha **paryacaran**
nānā-paricaryām akarot, paścāt tu **vyajanena** svayaṁ paryacarad ity
arthaḥ, sakhī-janānāṁ bahutvasya nirdeśāt, vyajanasya tv ekatve, tathā
bahvīnām eka-sevānarhatvāt, bāla-vyajanam ādāya \[bhā.pu. 10.60.7\] ity
anuvadiṣyamāṇatvāc ca \|\|1\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :**
śrīmad-aniruddha-vivāhānantaram eva vaktuṁ yogyām apy etāṁ
śrī-bhagavad-rukmiṇī-devyoḥ prema-kalaha-krīḍāṁ rati-prasaṅgāt
sa-viśeṣodayena vaktum ārabhate---**karhicid** ity-ādinā yāvad-antam \|

kasmiṁścid gṛha-sukha-krīḍā-kāle **sukhaṁ** yathā syāt tathā **āsīnam**
\| kim adhikaraṇakam ? ity apekṣāyām āha---**sva-talpa-sthaṁ** tasyā
gṛhe, tasyā eva paryaṅke vartamānam \| yad vā, sukham āsīnam ity atra
hetuḥ---sva-talpa-stham iti \| **sakhī-janaiḥ** saha **paryacarad**
asevata, yato **jagato guruḥ,** viśeṣataś ca **patim** ātmanaḥ priyam
iti paricaraṇe bhakti-viśeṣaḥ sūcitaḥ \| tac ca tasyā yuktam evety
āśayenāha---**bhaiṣmīti** \| kanyātve\'pi nija-pitr-ādy-anādareṇa yā
svayaṁ nibhṛtaṁ śrī-kṛṣṇaṁ prati sva-nayanārthaṁ dūtaṁ prāhiṇod iti
bhāvaḥ \|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :**
śrīmad-aniruddha-vivāhānantaram eva vaktuṁ yogyām apy etāṁ
śrī-bhagavad-rukmiṇī-devyoḥ prema-kalaha-krīḍāṁ mahiṣī-vilāsa-prasaṅgād
rasa-viśeṣodayena vaktum ārabhyate---**karhicid** ity-ādinā yāvad-antam
\| kasmiṁścid gṛha-sukha-krīḍā-kāle sva-talpa-sthaṁ tasyā gṛhe tasyā eva
paryaṅke vartamānaṁ \| tādṛśa-paricaraṇe hetuḥ---**jagataḥ** sarvasmāt
sakāśāt **guruṁ** mahattamaṁ viśeṣataś ca sva-**pati**tvāt
parama-premāspadaṁ cety arthaḥ \| **sakhī-janaiḥ** saha **bhaiṣmī**
**paryacarat** nānā-paricaryām akarot, paścāt tu vyajanena svayaṁ
paryacarad ity arthaḥ \| sakhī-janānāṁ bahutvasya nirdeśāt, vyajanasya
tv ekasya tathā bahvīnām eka-sevānarhatvāt \| bāla-vyajanam ādāya
\[bhā.pu. 10.60.7\] ity anuvadiṣyamāṇatvāc ca \|\|1\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** jagad-gurutvam eva darśayati
\|\|1\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

kṛṣṇa-vāk-peṣaṇī-piṣṭa-hṛt-karpūrātra rukmiṇī \|

sammohyāśvāsitā [\##]{.mark} taṁ pratyūce ṣaṣṭitame sphuṭam \|\|

**jagad-guruṁ patim** iti ca paricaraṇe hetū \|\|1\|\|

**\...**

**\|\| 10.60.2 \|\|**

**yas tv etal līlayā viśvaṁ sṛjaty atty avatīśvaraḥ \|**

**sa hi jātaḥ sva-setūnāṁ gopīthāya yaduṣv ajaḥ \|\|**

**śrīdhara-svāmī (bhāvārtha-dīpikā) :** vakṣyamāṇaṁ rukmiṇyāḥ śrī-kṛṣṇa
paramaṁ prema sambhāvayituṁ tasyoktam eva tattvam anusmārayati---**yas
tv** iti \|\|2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tasya* kṛṣṇasya *uktaṁ*
*tattvam*---brahmādayo'pi na viduḥ padavīṁ yadīyām \[bhā.pu. 10.59.44\]
ity-ādy-uktam \| gopīthaṁ rakṣaṇe dugdhe iti niruktiḥ \|

\[toṣaṇī:\] jagad-gurutvam eva darśayati \| **tu** prasiddhau \|
**etad** vividhāścarya-mayam \| **īśvaraḥ** prakṛty-ādi-niyantā
puruṣāvatāraḥ san **hi** eva **sa** svayaṁ bhagavān eva **svena**
īśvara-rūpeṇa kṛtānāṁ nānā-**setūnāṁ gopīthāya** rakṣaṇāya **ajo'pi
jātaḥ** janma-līlayā prādurbhūtaḥ \|\|2\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tādṛśa-patitvena tathā
paricaryayā ca śrī-rukmiṇyā mahā-bhāgyaṁ dyotayan jagad-gurutvam eva
darśayati---**yas tv** iti \| **tu** prasiddhau \| **etad**
vividhāścarya-mayam \| **īśvara** iti sarva-nairapekṣyeṇa bālakavat
kevalaṁ krīḍārtham eveti \| kiṁ vā, kim-arthaṁ sṛṣṭy-ādi karoti, tat
kenāpi boddhuṁ na śakyata iti \| yad vā, sarva-jīvānāṁ pālakatvena teṣāṁ
sva-sva-karmopabhogena parama-pada-prāpty-artham iti bhāvaḥ \| **hi**
eva, **sa** eva, **sva**-kṛtānāṁ **setūnāṁ** tat-tan-maryādānāṁ
**gopīthāya** rakṣaṇāya **ajo\'pi jātaḥ** \| atas tasyeyaṁ sṛṣṭy-āder
apy adhikāścarya-mayī madhura-madhurā krīḍā yogyā veti bhāvaḥ \|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** jagad-gurutvam eva
darśayati---**yas tv** iti \| **tu** prasiddhau \| **etad**
vividhāścarya-mayam \| **īśvaraḥ** prakṛty-ādi-niyantā puruṣāvatāraḥ san
**hi** eva sa svayaṁ bhagavān eva svena īśvara-rūpeṇa kṛtānāṁ
**setūnāṁ** tat-tan-maryādānāṁ **gopīthāya** rakṣaṇāya **ajo'pi jātaḥ**
janma-līlayā prādurbhūtaḥ \|\|2\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : yas tv** iti rāja-putrīty-ādi
\|\|2\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** vakṣyamāṇe rukmiṇyāḥ
prema-sevā-rasa-bhañjane tasya kevalaṁ vinoda eva hetuḥ, vastutas tu
nānya iti nidarśanārthaṁ viśva-sṛṣṭy-āder api vinoda-hetukatvam
abhivyañjayati---**yas tv etad** iti \| **sva-setūnāṁ**
dharmādi-maryādānāṁ **gopīthāya** pālanāyeti
sva-priya-jana-prema-maryādāyās troṭanaṁ na tasyābhīpsitaṁ, kiṁ tu tena
tad-dṛḍhīkaraṇam eveti bhāvaḥ \|\|2\|\|

**\...**

**\|\| 10.60.3-7 \|\|**

**tasmin antar gṛhe bhrājan muktā-dāma-vilambinā \|**

**virājite vitānena dīpair maṇimayair api \|\|3**

**mallikā-dāmabhiḥ puṣpair dvirepha-kula-nādite \|**

**jālarandhra-praviṣṭaiś ca gobhiś candramaso'malaiḥ \|\|4**

**pārijāta-vanāmoda-vāyunodyāna-śālinā \|**

**dhūpair agurujai rājan jālarandhra-vinirgataiḥ \|\|5**

**payaḥ-phena-nibhe śubhre paryaṅke kaśipūttame \|**

**upatasthe sukhāsīnaṁ jagatām īśvaraṁ patim \|\|6**

**bāla-vyajanam ādāya ratna-daṇḍaṁ sakhī-karāt \|**

**tena vījayatī devī upāsāñcakra īśvaram \|\|7**

**śrīdhara-svāmī (bhāvārtha-dīpikā) :** ādau tāvat tribhiḥ ślokair
mandiram anuvarṇayati---tasminn iti \| **tac**-chabdenātiprasiddham āha
\| bhrājanti **muktā-dāmāni** teṣāṁ **vilambāḥ** santi yasmiṁs tena
**vitānena** \| **virājite** tṛtīyāntānāṁ virājita-padenānvayaḥ
\|\|3\|\|

sugandhitayā **dvirepha-kulair nādite** \| praviśadbhiś candra-raśmibhiḥ
\|\|4\|\|

nirgacchadbhir **aguru**-sambhavair **dhūpaiś** cātimanoharatvaṁ
darśitam \|\|5\|\|

**payasaḥ** kṣīrasya **phena** iva mṛduni **paryaṅka**-sthe
**kaśipūttame** haṁsa-tūlikāyām upatas the asevata \|\|6\|\|

tad evābhinayati---**bāla-vyajanam** iti \|\|7\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** vitāno yajña ulloce
vistāre punapaṁsakam iti medinī \|\| \[toṣaṇī:\]

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** bāla-vyajanaṁ cāmaram,
svalpa-vyajanaṁ vā \|\|7.8\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatra
vakṣyamāṇa-śrī-bhagavad-bhāva-viśeṣoddīpanopakaraṇāni saptabhir vadann
ādau gṛhaṁ varṇayati---**tasminn** iti tribhiḥ \| **antar-gṛhe**
gṛha-madhye virājita iti svata eva ratna-bhitty-ādinā rājamāne
vitānādibhiś ca viśeṣeṇa rājita ity arthaḥ \| **mallikānāṁ dāmabhir**
bhitty-ādi-baddhaiḥ **puṣpair** anyaiś ca sthāne sthāne vikīrṇair
aruṇair iti prāg-udyan-mātratā sūcitā \|\|3-4\|\|

evam iyaṁ krīḍā pradoṣārambhe jñeyā \| **vana**-śabdaḥ sarvāsāṁ
śrī-mahiṣīṇāṁ prītyai pratigṛham ekaikasya pārijātasya sṛṣṭeḥ, kiṁ vā
tenaikenaiva vanikāvat sarva-dvārakā-vyāpteḥ \| na ca kevalaṁ
tad-**āmoda** eva, vicitrānya-puṣpādīnām api saurabhyam astīty
āha---**udyāneti** \| evaṁ **vāyoḥ** śītalodyāna-sambandhena śaityam,
**śālitvena** māndyaṁ coktam \| **jāla-randhrabhyo** viśeṣeṇa
sarva-dig-vyāpakatvādinā **nirgataiḥ** \| tat-tac-chravaṇena praharṣād
rājamāna śrī-parīkṣitaṁ dṛṣṭvā tathaiva sambodhayati---**rājann** iti
\|\|5\|\|

ukta-poṣa-nyāyena paricaraṇa-prakāram eva praharṣād varṇayati---**paya**
iti dvābhyām \| tādṛśe\'ntar-gṛhe yaḥ **palyaṅkaḥ**, tasmiṁś ca yaḥ
**kaśipūttamaḥ**, tasmin \| tatra ca bahir viśinaṣṭi---**paya** iti
dvābhyām \| **upatastha** ity-ādeḥ punaḥ punar uktir bhāva-viśeṣeṇa
tādṛk-sevābhikāmāt \|\|6\|\|

vyajanena paryacarad \[bhā.pu. 10.60.1\] ity uktam \| tat-prakāram eva
viśiṣyāha---**bāla-vyajanam** iti cāmaram \| kiṁ vā, piñjādi-citaṁ
laghutara-svalpa-vyajanam, komalatara-karatvāt \| **devī** iti
tādṛg-upāsanena śobhā-bharodayāt \| yad vā, śrī-mahiṣī \|\|7\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** \[toṣaṇī:\] tatra
prema-kalaha-krīḍā ca jāteti varṇayituṁ saptabhiḥ padyaiḥ prema
varṇayann ādāv ubhayos tad-uddīpana-sāmagrīṁ varṇayati---sārdhais
tribhiḥ \| gṛhasya varṇanaṁ tribhiḥ, ardhena śayyāyāḥ \| atha
śrī-rukmiṇyāḥ prema-varṇanaṁ sārdhena, tataḥ śrī-bhagavatas
tattva-varṇanaṁ sopa- iti dvayena \[8-9\] iti sapta \| tatra **tasminn**
iti catuṣkam \| **antar-gṛhe** candra-śālādi-yukte
nānā-gṛha-śāli-svāṅganāntaḥ-pura-madhye \| **virājita** iti svata eva
ratnam ity-ādinā rājamāne vitānādibhiś ca viśeṣato rājita ity arthaḥ
\|\|3\|\|

dāmoktaṁ guṇa-mālayoḥ iti kośān **mallikā-dāmabhir** mallikādhikaiḥ
**pūṣpaiḥ** śobhita ity arthaḥ\| **mallikā-dāmabhir** ādi-baddhaḥ \|
**pūṣpair** anyaiś ca sthāne sthāne vikīrṇaiḥ \| \"dhūpaiḥ\" iti kvacit
pāṭhe, āguravas tv agre \| \"aruṇair\" iti prāg-udyan-mātratā sūcitā \|
iyaṁ krīḍā pradoṣārambhe jñeyā \| **jālarandhra-praviṣṭa-gobhir**
dhūpaiś ca gṛha-śobhā darśitā \|\|4\|\|

**vana**-śabdaḥ sarvāsāṁ paṭṭa-rājñīnāṁ gṛheṣv indreṇa
pūrva-prasthāpita-**pārijātasya** ekaikasya sarvatra vṛtteḥ \| na ca
kevalaṁ tad-**āmoda** eva vicitrānya-puṣpādīnām api saurabhyam astīty
āha---**udyāna**- iti \| **jālarandhreṇa** viśeṣato
nikhila-dig-vyāpakatvādinā **nirgataiḥ** \|\|5\|\|

tādṛśa-gṛhe yaś candraśālāṅgaṇa-gataḥ paryaṅkas tasmin yat
**kaśipūttamaṁ** tasmin, ekoktyā kaśipur bhaktācchādane ca dvayoḥ pṛthak
iti viśvaḥ \|

> āyāmaḥ saptatālaḥ syāc catustālaṁ tu vistṛtam \|
>
> dvitālam unnataṁ jñeyam etat **paryaṅka**-lakṣaṇam \|\| iti śilpiśāne
> \|

aṅguṣṭha-madhyamayor vitastyor antarālas tālaḥ iti prayoga-ratne \|
śayyācchādana-vane ca kaśipūr laghu-mañcake iti dharaṇiḥ \| tad eva
viśinaṣṭi---**paya** ity-ādi-padābhyām \| **upatasthe** ity-ādeḥ punaḥ
punar uktis tu bhāva-viśeṣeṇa punaḥ punas tādṛk sevābhikāmāt \|\|6\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** idam asyāvatārikā praghaṭṭake
\|\|3-12\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : bāla-vyajana**- ity-ādi \|
**bāla-vyajanaṁ** cāmaram, svalpa-vyajana-khaṇḍaṁ vā \|\|5-8\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tatra prema-kalaha-krīḍā
ca jāteti varṇayituṁ saptabhiḥ padyaiḥ prema varṇayann ādāv ubhayos
tad-uddīpana-sāmagrīṁ varṇayati---sārdhais tribhiḥ \| tatra gṛhasya
varṇanaṁ tribhiḥ, śayyāyā ardhena \| atha rukmiṇyāḥ prema-varṇanam upeti
sārdhena \| śrī-bhagavatas tattva-varṇanaṁ sopeti dvayeneti sapta \|
tatra **tasminn** iti catuṣkam \| antar-gṛhe
candra-śālādi-yukta-nānā-gṛha-śāli-svāṅgaṇāntaḥpura-madhye **virājita**
iti \| svata eva ratnam ity-ādinā rājamāne **vitānādibhiś** ca viśeṣeṇa
rājita ity arthaḥ \|\|3\|\|

**mallikānāṁ dāmabhir** ādi-baddhaḥ **puṣpair** anyaiś ca sthāne sthāne
\"vikīrṇa-dhūpaiḥ\" iti kvacit pāṭhe sādhāraṇo dhūpa āguravas tv agre
aruṇer iti prāg udyan-mātratā sūcitā evam iyaṁ krīḍā pradoṣānte jñeyā
**\| jālarandhra-praviṣṭaiś** ca **gobhir** iti dhūpair āguravair iti ca
tatratya-gṛha-śobhā darśitā \| kiṁ tu candrāṁśu-praveśaḥ pūrvataḥ
dhūpa-nirgamas tu mārutānukūlyena jñeyaḥ \| **vana**-śabdaḥ sarvāsāṁ
paṭṭa-mahiṣīṇāṁ gṛheṣv indreṇa pūrva-prasthāpitasyaikaikasya
**pārijātasya** vṛttaiḥ, yas tu
mukhya-mūla-candana-vṛkṣa-vana-mukhya-mūla-pārijāta-vṛkṣa-pavana-sambandhāt
anye vṛkṣās te bhavanti \| sa tu na preṣitaḥ śrī-bhagavataiva param
ācchidyānīta iti jñeyam \| na ca kevalaṁ tad-**āmoda** eva
vicitrānya-puṣpādīnām api saurabhyam astīty āha---**udyāneti** \|
jāla-randhrebhyo viśeṣeṇa sarva-dig-vyāpakatvādinā nirgataiḥ tādṛśe
antar-gṛhe yaś candra-śālāṅgaṇa-gataḥ **paryaṅkaḥ**, tasmiṁś ca yat
**kaśipūttamaṁ**, tasmin \|\|4-5\|\|

tad eva viśinaṣṭi---**paya** iti \| padābhyām **upatastha** ity-ādeḥ
punaḥ punar uktir bhāva-viśeṣeṇa tādṛk-sevābhikāmāt \|\|6\|\|

vyajanena paryacarad ity uktaṁ tat-prakāram eva
viśiṣyāha---**bāla-vyajanam** iti \| **bāla-vyajanaṁ** cāmaraṁ devī
\[mahā\] paṭṭa-mahiṣī atra ṭīkāyām abhinayatīty abhinaya-pūrvakaṁ
vadatīty arthaḥ \|\|7\|\|

**viśvanātha-cakravartī :** tasyāḥ prema-sevā-sukhasya sarvāṇy
evopakaraṇāni pūrṇānīti darśayituṁ mandiraṁ varṇayati---tasminn iti
tribhiḥ \| bhrājan-muktā-dāmnāṁ vilambāḥ lambamānā gucchāḥ santi yasmin,
tena **vitānena** candrātapena **virājite,** tṛtīyāntānāṁ virājite ity
anenānvayaḥ \| **aruṇair** **gobhir** iti candramasa udaya-rāga-mayaiḥ
kiraṇaiḥ praviśadbhiḥ āguravair dhūpaiś ca nirgacchadbhiḥ
**kaśipūttame** śayanīyeṣu śreṣṭhe \|\|3-7\|\|

**\...**

**\|\| 10.60.8 \|\|**

**sopācyutaṁ kvaṇayatī maṇi-nūpurābhyāṁ**

**reje'ṅgulīya-valaya-vyajanāgra-hastā \|**

**vastrānta-gūḍha-kuca-kuṅkuma-śoṇa-hāra-**

**bhāsā nitamba-dhṛtayā ca parārghya-kāñcyā \|\|**

**śrīdhara-svāmī (bhāvārtha-dīpikā) : upācyutam** acyutasya samīpe
**sā** **maṇi-nūpurābhyāṁ** **reje** \| **kvaṇayatī** maṇi-mayau nūpurī
kūjayantī, tathā **aṅgulīya-valaya-vyajanāny** **agra-haste** hastāgre
yasyāḥ sā \| **vastrāntena gūḍhau** sthagitau **kucau,** tayoḥ
**kuṅkumaṁ**, tena **śoṇo hāraḥ**, tasya **bhāsā** **nitambe dhṛtā** yā
**parārghyā** amūlyā **kāñcī,** tayā ca reje \|\|8\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : aṅgulīya-valayāny**
aṅguli-bhūṣaṇāni \| hastasyāgram **agra-hastam** iti rājadantāditvāt
samāsaḥ \| *sthagitāv* ācchāditau \| paścān nitambaḥ strī-kaṭyāḥ ity
amaraḥ \| **kāñcī** syān mekhalā-dāmni prabhede nagarasya ca iti medinī
\| syāt parāyam anarthe\'pi **para**-bhāge dvayoḥ iti niruktiḥ \|
**seti** sā **kvaṇayantī** śabdāyamānā **reje** \|

rājane hetuḥ---**maṇi-nūpurābhyām** upalakṣitā, **aṅgulīya-**
ity-ādi-lakṣaṇā \| tatra tat-smāritānanta-hatākhilendriyaḥ \[bhā.pu.
10.12.44\] iti, vāsudeve bhagavati nimagna-hṛdayo\'bravīt \[bhā.pu.
10.80.5\] ity-ādi-rītyā prastūyamāna-tad-eka-sphūrtyā tāṁ sabhām apy
anavadhāya bāhu-prasāra-parirambha-karālakorū \[bhā.pu. 10.29.46\]
ity-ādikaṁ yathāvarṇayat, tathaiva tat-sakhī-jana-sphuraṇa-vaśāt
tad-bhāvitaḥ saṁs tasyā rahasyām api śobhāṁ varṇayati---**vastra-** iti
\| tatra vastrāntety-ādi-dvayenopalakṣitā cety arthaḥ \| tatra
śāṭī-rūpa-vastrasya dīrghatvāt samyag eva **gūḍhatvaṁ** jñeyam,
**anta**-śabdasya svarūpārthakaḥ \| kvaṇane hetuḥ---**maṇi**- iti,
**valaya**- iti, **parārghya-** iti ca \| vījanena bhāvena calanād iti
jñeyam \|\|8\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tam eva sa-sādhanaṁ
darśayan vakṣyamāṇa-śrī-bhagavat-prīti-hetutvena tāṁ varṇayati---**sā-**
iti \| **maṇi-** ity-ādinā krameṇa pādayor hastasya vakṣaso
madhya-bhāgasya cety evaṁ sarvāṅga-śobhoktā \| anyat tair vyākhyātam \|
yad vā, vījanena sarvāṅga-calanād valayādīn **kvaṇayantī** \|\|8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : sā** iti \| **sā kvaṇayati**
śabdāyamānā **reje** \| rājane hetuḥ **maṇi-nūpurābhyām** upalakṣitā
aṅgulīyety-ādi-lakṣaṇā tatra tat-smāritānanta-hatākhilendriyaḥ \[bhā.pu.
10.12.44\] iti vāsudeve bhagavati nimagna-hṛdayo\'bravīt \[bhā.pu.
10.80.5\] iti rītyā prastūyamāna-tad-eka-sphūrtā tāṁ sabhām apy
anavadhāya bāhu-prasāra-parirambha-karālakorū \[bhā.pu. 10.29.46\]
ity-ādikaṁ yathāvarṇayat, tathaiva tat-sakhī-jana-sphuraṇa-vaśāt
tad-bhāva-bhāvitaḥ san \| tasyā rahasyām api śobhāṁ
varṇayati---**vastra-** iti \| tatra **vastrānta**-
ity-ādi-dvayenopalakṣitā cety arthaḥ \| atra śāṭī-rūpa-vastrāntasya
dīrghatvāt samyag eva **gūḍhatvaṁ** jñeyam, anta-śabdasya
svarūpārthakatvāt \| kvaṇane hetuḥ--- **maṇi**- iti, **valaya**- iti,
**parārghya-** iti ca \| **vījanena** bhāvena ca calanād iti jñeyam
\|\|8\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : upācyutam** acyutasya
samīpe sā maṇi**-nūpurābhyāṁ reje kvaṇayantī** arthān maṇi-nūpurau kāśī
ca atyāyata-vyajana-cālanena sarvāṅga-spandanāt svanayantīty arthaḥ \|
aṅgulīya-valaya-vyajanāni agra-haste yasyāḥ sā vastrāntena śāṭikāñcalena
**gūḍhau** guptīkṛtau **sa-kañcukau** yau tayoḥ **kucau kuṅkumena
śoṇasya hārasya bhāsā parārghyā** parārgha-mūlyayā **kāñcyā** ca
**reje** \|\|8\|\|

**\...**

**\|\| 10.60.9 \|\|**

**tāṁ rūpiṇīṁ śriyam ananya-gatiṁ nirīkṣya**

**yā līlayā dhṛta-tanor anurūpa-rūpā \|**

**prītaḥ smayann alaka-kuṇḍala-niṣka-kaṇṭha-**

**vaktrollasat-smita-sudhāṁ harir ābabhāṣe \|\|**

**śrīdhara-svāmī (bhāvārtha-dīpikā) : tāṁ nirīkṣya** **prītah** san
**smayamāno harir ābabhāṣe** \| kathaṁ-bhūtām ? **yā līlayā
dhṛta-**nara-**tanos** tasya **anurūpa-rūpā** anurūpaṁ rūpaṁ yasyās tām
\| yathoktaṁ śrī-parāśareṇa---

> devatve deva-deheyaṁ manuṣyatve ca mānuṣī \|
>
> viṣṇor dehānurūpāṁ vai karoty eṣātmanas tanum \|\| \[vi.pu. 1.9.143\]
> iti \|

kiṁ ca, **alakaiḥ kuṇḍalābhyāṁ niṣkeṇa** padakena alaṅkṛta-**kaṇṭhena**
ca caturdikṣu śobhite **vaktre ullasantī smita-sudhā** yasyās tām
\|\|9\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tāṁ* rukmiṇīm \|
*anurūpaṁ* yogyam \| *devatve* deva-bhāve \| *iyaṁ* lakṣmīḥ \| punaḥ
śobhādhikyam āha---*kiṁ ceti* \| *alakādīnā* catuṣkatvāc *catur-dikṣv*
iti jñeyam \|

\[toṣaṇī:\] **tām** iti \| **rūpiṇī** vaikuṇṭha-lokādī lakṣmī-rūpāder
apy adhika-rūpaśālinīm ity arthaḥ \| praśaṁsāyāṁ matv-arthīyaḥ \| tatra
hetuḥ---**yā** iti \| vismāpanaṁ svasya ca \[bhā.pu. 3.2.12\]
ity-ādi-vacana-prāmāṇyena tenāpy adhika-saundarya-prakaṭanād iti bhāvaḥ
\| **prīta** iti bhāva-viśeṣaṁ dyotayati \| ata eva narma-viśeṣasya
vaktavyatvāt \| **smayan** smayamānaḥ \| sarva-prakāreṇa mad-anurūpāyā
apy asyāḥ svasyānurūpatvaṁ yuktyā pradarśya parihasāmi, tata iyaṁ kiṁ
vadet tad aham adya śṛṇavāni iti bhāvaḥ \| **ananya-gatim** api tām
**ā** samyag vāg-bhaṅgy-ādinā babhāṣe \| yato hariḥ narmādinā
priya-janānāṁ dhairyādihara iti bhāvaḥ \| \| yad vā, **ā** iti pṛthak
padaṁ khede, tāṁ prati tādṛg-ukter ayogyatvāt \| tac ca vakṣyaty
eva---atad-arhām \[bhā.pu. 10.60.28\] iti \|\|9\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** **tāṁ rūpiṇīṁ śriyam**
ity-ādi \| rūpavatīṁ śriyam asminn eva śarīre śrī-rūpavatīṁ babhūvety
arthaḥ \| athavā **tāṁ nirīkṣya** tāṁ kām ity apekṣāyām āha---**yā**
**tanoḥ** **śriyaṁ** kāntaṁ rūpavatī līlayā saha **adhṛta** dhṛtavatī,
**tām** ity arthaḥ \| śriyaṁ kīdṛśīm ? **ananya-gatim**---na vidyate
anyā gatir yasyāḥ, ato\'**nurūpaṁ rūpaṁ** yasyāḥ \| **smayann** iti
sopahāsam **prīta** iti saundarya-darśanena \|\|9\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tādṛśyās tasyāḥ
sandarśanena jāta-bhāva-viśeṣāc chrī-bhagavān api kautukena
vāk-krīḍā-viśeṣaṁ cakārety āha---**tām** iti \| **rūpiṇīṁ**
vaikuṇṭha-lokādi-lakṣmī-rūpāder apy abhyadhika-saundarya-śālinīm ity
arthaḥ \| tatra hetuḥ---**yā** iti \| vismāpanaṁ svasya ca \[bhā.pu.
3.2.12\] ity-ādi-vacana-prāmāṇyena pūrvatas tenāpy
adhika-saundarya-prakaṭanād iti bhāvaḥ \| **prīta** iti bhāva-viśeṣaṁ
dyotayati \| kiṁ vā, narma-viśeṣasya vaktavyatvāt **smayan** smayamānaḥ,
**ananya-gatim** api **tām**, **ā** samyag vāg-bhaṅgy-ādinā
**ābabhāṣe**, yato harinādinā priya-janānāṁ dhairyādi-hara iti bhāvaḥ \|
yad vā, **ā** iti pṛthak padaṁ khede, **tāṁ** prati tādṛg-ukter
ayogyatvāt \| tac ca vakṣyaty eva---atad-arhām \[bhā.pu. 10.60.28\] iti
\|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : tām** iti \| **rūpiṇīṁ**
vaikuṇṭha-lokādau lakṣmī-rūpāder apy adhika-rūpa-śālinīm ity arthaḥ \|
praśaṁsāyāṁ matv-arthīyaḥ \| tatra hetuḥ---**yā** iti \| vismāpanaṁ
svasya ca \[bhā.pu. 3.2.12\] ity-ādi-vacana-prāmāṇyena tenāpy
adhika-saundarya-prakaṭanād iti bhāvaḥ \| atra \[**līlayā** iti kartṛ
tṛtīyāntaṁ\] **prīta** iti bhāva-viśeṣaṁ dyotayati \| ata eva
narma-viśeṣasya vaktavyatvāt **smayan** smayamānaḥ **ananya-gatim** api
**tām** **ā** samyak vāg-bhaṅgy-ādinā **babhāṣe** yato **hariḥ,**
narmādinā priya-janānāṁ dhairyādi-hara iti bhāvaḥ \| yad vā, **ā** iti
pṛthak padaṁ khede **tāṁ** prati tādṛg-ukter ayogyatvāt \| tac ca
vakṣyaty eva---atad-arhām \[bhā.pu. 10.60.28\] iti \|\|9\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : tāṁ rūpiṇīm** ity-ādi \|
**rūpiṇīṁ** rūpavatīṁ **śriyam**, asminn eva śarīre śrī rūpavatī
babhūvety arthaḥ \| evambhūtāṁ **tāṁ** **nirīkṣya harir ābabhāṣe** ity
anvayaḥ \| tāṁ kām ity āha---**yā līlayā** līlā-devyā **dhṛtā** āliṅgitā
**tanur** yasya, tathā-bhūtasya harer **anurūpa-rūpayā** anurūpaṁ yasyāḥ
\| athavā, **yā anurūpa-rūpā** arthāt harer eva **tanoḥ** śriyaṁ kāntir
**līlayā** saha, rūpiṇo\'dhṛta-tanu-kāntis tanu-līlā-rūpavatī yasyā ity
arthaḥ \| tāṁ harir **ābabhāṣa** ity anvayaḥ \| śriyaṁ kīdṛśīm ?
**ananya-gatim**, na vidyate\'nyatra gatir yasyāḥ \| tatraiva
sarvato-bhāvena vartamānām ity arthaḥ \| **smayan** iti sopahāsam,
**prīta** iti saundarya-darśanena \|\|9\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : tāṁ nirīkṣya harir
ābabhāṣe** ity anvaya, **rūpiṇīṁ śriyaṁ** vaikuṇṭhasthāyāḥ śriyaḥ
sakāśād api bahu-saundaryavatī bhūmni matv-arthīyaḥ \| tatra
hetuḥ---**yā** iti---

> devatve deva-rūpā sā mānuṣatve ca mānuṣī \|
>
> viṣṇor dehānurūpāṁ vai kāroty eṣātmanas tanum \|\| \[vi.pu.\]

iti parāśarokteḥ vaikuṇṭha-nāthād apy adhika-saundaryavataḥ kṛṣṇasya
kāntā sāpi tatratya-śriyo\'py adhika-saundaryavatīty arthaḥ \|
**smayan** smayamāna iti---"sarva-prakāreṇa mad-anurūpāyā apy asyāḥ,
svasyā ananurūpatvaṁ yuktyā pradarśya parihasāmi \| tata iyaṁ kiṁ
vadet? tad aham adya śṛṇvāni" iti bhāvaḥ \| **alakaiḥ** **kuṇḍalābhyāṁ
niṣkā**laṅkṛta-**kaṇṭhena** ca catur-dikṣu śobhite **vaktre ullasantī
smita-sudhā** yasyās tām \|\|9\|\|

**\...**

**\|\| 10.60.10 \|\|**

**śrī-bhagavān uvāca---**

**rāja-putrīpsitā bhūpair loka-pāla-vibhūtibhiḥ \|**

**mahānubhāvaiḥ śrīmadbhī rūpaudārya-balorjitaiḥ \|\|**

**srīdhara:** sarva-guṇa-yuktāpi tava buddhir mandety
āśayenāha---**rāja-putrī** ity-ādy-ekādaśabhiḥ \| he **rājaputri** !
**loka-pālānām** iva **vibhūtir** aiśvaryaṁ yeṣāṁ, tais tathā
mahā-prabhāvair āḍhyaiḥ rūpādibhir ūrjitaiś ca pūrvam **īpsitāsi**
\|\|10\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :**
adhikṣipati---*sarva-guṇa-* ity-ādinā \| na hi rāja-putraṁ vinā
**rājya-putry**-anya-yogyā bhavatīti sambuddhy-āśayaḥ \| atrāyaṁ
bhagavato\'grima-vāk-pradṛṣṭyā bhāvo\'dhigamyate---ekenaiva
taru-kusumena asyai dattena satyabhāmā tādṛśa-māna-kopa-rasa-varṣiṇy
abhūd---\"yathā mayā pāda-patanādibhir apy upaśamayitum aśakyā, dattena
tad-vṛkṣeṇaiva prasāditā, iyaṁ rukmiṇī tu tad-vṛkṣa-dāna-darśanenāpi na
kopaṁ vyañjayāmāsa \| tad asyā asambhāvita-mānāyāḥ parama-gambhīrāyāḥ
priyaṁvadāyā roṣokti-mādhvīkaṁ katham ahaṁ labheya ?" iti vimṛśya khalv
iyam uktir evāsyāḥ kopam utpādayiṣyatīti niracaiṣīd bhagavān iti kecid
āhuḥ \|

anye tu---\"nāyakena prema-vṛkṣasyonmūlane kṛte sati premavatī nāyikā
kīdṛśī bhavet" iti didṛkṣaiva bhagavata āsīd iti tattvam ity āhuḥ \|
"priye ! tvam ātmanaḥ parama-buddhimattvaṁ manyase, vastutas tu
sampūrṇa-sādguṇavatyā api svārthānabhijñāyās tava buddhir
evaikātyalpīyasī bhavati katham ? iti cet, śrūyatām ity ekādaśabhir
āha---he **rāja-pūtri** iti \| **tvaṁ rājñaḥ putrī**, ahaṁ tu
vasudevasyākiñcanasya putro\'taḥ kasmād **asmān** māṁ **vavṛṣe**
vṛtavaty asi \| sa-viśeṣaṇasya bahutvam ārṣam \| na ca gaty-antarābhāvāt
tvām ahaṁ vṛtavaty asmīti vācyam, **bhūpair** **īpsitā** asi \| na ca te
bhūpā matto vibhūti-rūpa-guṇādibhir nyunāḥ ity
āha---**loka-pāla-vibhūtibhir** iti \| **śrīmadbhir** iti na tu
rantidevādyair iva dhana-samṛddhi-bhoga-rahitair ity arthaḥ
\|\|10-11\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** **rāja-putrī** iti
sotprāsa-param \|\|10\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** he **rāja-putri !** iti
sarva-guṇa-rūpādi-sampattiḥ sūcitā \| ata eva **bhūpair īpsitā** āsīḥ \|
yad vā, ātma-tulyam eva varītum arhasīti bhāvaḥ \| **śrīḥ** sampat śobhā
vā, tadbhiḥ \|\|10\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatra svavaraṇe kāraṇam
ajñātam iva pṛcchann āha---**rāja**- iti trikeṇa \| he **rāja-pūtri** !
iti sarva-guṇa-rūpādi-sampattiḥ sūcitā \| ata eva śrī-hari-vaṁśa-prokte
prācīne svayaṁ-varodyame **bhūpair īpsitāsi mahānubhāvair**
mahā-prabhāvaiḥ śrīmadbhir āḍhyaiḥ \| yad vā, śrīḥ sampat śobhā ca
tadbhiḥ \|\|10\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhātam.*

---------------------------------------------------------------------------------------------------------------------

**jīva-gosvāmī (prīti-sandarbhaḥ 386) :** yāsāṁ khalu praṇayaḥ
sva-pravāhādy-udrekena svarasāvarta-rūpaṁ kauṭilyaṁ
spṛśan-mānākhya-prīti-viśeṣatāṁ prāpnoti \| tāsām eva
mānākhya-vipralambho'pi śuddho jāyate \|

tato'nyāsāṁ punar-hetu-lābhe'pi viṣāda-bhaya-cintā-prāya eva jāyate \|
yathā śrī-rukmiṇīṁ prati śrī-kṛṣṇasya
sa-praṇaya-parihāsa-vacanamaye'dhyāye tad vṛttam \| tatra śrī-kṛṣṇasya
sa-kautuko'yam abhiprāyaḥ---\"iyaṁ khalu sarala-premavatī
parama-gāmbhīryavatī ca \| tato mamābhīṣṭaḥ priyā-kopa-vilāsaḥ
prema-nirbandha-prakāśaka-sa-vikāra-kaṇṭhokti-viśeṣo vā nāsyāṁ sphuṭam
upalabhyate \| tasmāt kopa-vilāso vā taj-jananābhāve tu tādṛśoktir vā
yathāsyāṁ prakāśate, tathā bāḍhaṁ parihāsena prayatiṣye \| tatra yasyāṁ
kopa-janane bhrātṛ-vairūpyādikam api kāraṇaṁ nāsīt, tasyāṁ tatrānyat
paramāyogyam eva kintu mada-viśleṣa-sukham evāsyāḥ sarvasvam iti
tad-darpa-nyakkāreṇaiva kopaḥ sambhavet \| yadi tato'pi kopo
nāvirbhavet, tathāpi mad-viśleṣa-bhayena pūrvānurāgavad adhunāpi
vikāra-viśeṣa-sahita-nigadenaiva prema-nirbandhaṁ prakāśyeta\" iti \|
tathā hi tatra tāṁ rūpiṇīm \[bhā.pu. 10.60.10\] ity-ādau, prītaḥ smayan
ity anena vyaktam \| parihāsamayatvaṁ tu viśeṣato'py uktam \| prasaṅgena
tasyāḥ prema-sāralyādi-dvayam api---

> tad dṛṣṭvā bhagavān kṛṣṇaḥ priyāyāḥ prema-bandhanam \|
>
> hāsya-prauḍhim ajānantyāḥ karuṇaḥ so'nvakampata \|\| \[bhā.pu.
> 10.60.25\] iti \|

*hāsyaṁ* parihāsaḥ \| tatra *prauḍhiḥ* avaśyam enāṁ sarala-premāṇam api
gambhīrām api kṣobhayiṣyāmīti garvaḥ \| tāṁ praṇaya-rasa-kauṭilyābhāvena
*ajānantyā* ity arthaḥ \| evam agre'pi hāsya-prauḍhi-bhramac-cittām
\[bhā.pu. 10.60.28\] ity uktam \|

tatra tena parihāsena kopa-vilāsādi-darśanam evābhīṣṭam iti svayam
evoktam---

> mā mā vaidarbhy asūyethā jāne tvāṁ mat-parāyaṇām \|
>
> tvad-vacaḥ śrotu-kāmena kṣvelyācaritam aṅgane \|\|
>
> mukhaṁ ca prema-saṁrambha- sphuritādharam īkṣitum \|
>
> kaṭākṣepāruṇāpāṅgaṁ sundara-bhru-kuṭī-taṭam \|\|
>
> ayaṁ hi paramo lābho gṛheṣu gṛha-medhinām \|
>
> yan narmair īyate yāmaḥ priyayā bhīru bhāmini \|\| \[bhā.pu.
> 10.60.29-31\] iti \|

atra yadyapi tasyāḥ prāg bhayam eva varṇitaṁ, tathāpi tatrāsūyā-prayogaḥ
prottambhanārtha eva \| tat-prayogeṇa hi svasya tad-adhīnatākṣipyate \|
ata eva \"bhāmini\" ity api sambodhitam \|

atha tasya prema-nirbandha-prakāśaka-vikāra-darśanecchāpi prāktanenaiva
vākyena vyaktā \| tad dṛṣṭvā bhagavān kṛṣṇaḥ priyāyāḥ prema-bandhanam
\[bhā.pu. 10.60.25\] ity anena \| tathā nigadenaiva
tad-vyakti-darśanecchā svayam eva vyañjitā---sādhvy etac-chrotu-kāmais
tvaṁ rāja-putri pralambhitā \[bhā.pu. 10.60.49\] iti \| pūrvaṁ hi tvaṁ
vai samasta-puruṣārtha-mayaḥ phalātmā \[bhā.pu. 10.60.38\] ity-ādikaṁ
tayāpi nigaditam asti \| atra parihāsa-jñānānantaraṁ tad-didṛkṣitā
kiñcit kopa-vyaktiś ca jātāsti---jāḍyaṁ vacas tava gadāgraja \[bhā.pu.
10.60.40\] ity-ādiṣu \| jāḍyasya prācurya-vivakṣayā jāḍyam eva vaca iti
sāmānādhikaraṇyenoktam, mādhuryam eva nu mano-nayanāmṛtaṁ nu \[karṇāmṛta
68\] itivat \|

atha tad-aviśleṣa-darpa-nyak-kāra eva tat-kṣobhe hetur ity atrāpi
śrī-śuka-vākyam---

> etāvad uktvā bhagavān ātmānaṁ vallabhām iva
>
> manyamānāṁ aviśleṣāt tad-darpo-ghna upāramat \|\| \[bhā.pu. 10.60.21\]
> iti \|

anyasya ca tatra hetutvaṁ svayam eva nirākṛtam---

> bhrātur virūpa-karaṇaṁ yudhi nirjitasya
>
> prodvāha-parvaṇi ca tad-vadham akṣa-goṣṭhyām \|
>
> duḥkhaṁ samuttham asaho'smad-viyoga-bhītyā
>
> naivābravīḥ kim api tena vayaṁ jitas te \|\| \[bhā.pu. 10.60.56\] iti
> \|

atra ca prakaraṇe tasyāḥ praṇayasyāpi tādṛśatvābhāvāt mānāyogyatvam api
darśitam \| tasmāt sādhūktaṁ---\"yāsāṁ khalu praṇayaḥ\" ity-ādi \|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** atrāyaṁ
bhagavato\'grima-vākya-dṛṣṭyā bhāvo\'dhigamyate \| "ekenaiva
dyutaru-kusumenāsyai dattena satyabhāmā tādṛśa-māna-kopokti-rasa-varṣiṇy
abhūt \| yathā mayā pāda-patanādibhir apy upaśamayitum aśakyā, dattena
tad-vṛkṣeṇaiva prasāditā \| iyaṁ rukmiṇī tu tad-vṛkṣa-dāna-darśanenāpi
na kopaṁ vyañjayāmāsa \| tad asyā asambhāvita-mānāyāḥ parama-gambhīrāyāḥ
priyaṁvadāyāḥ roṣokti-mādhvīkaṁ katham ahaṁ labheya ?" iti vimṛśya khalv
\"evam uktir evāsyāḥ kopam utpādayiṣyati\" iti niracaiṣīt bhagavān iti
kecid āhuḥ \| anye tu "nāyakena prema-vṛkṣasyonmūlane kṛte sati
premavatī nāyikā kīdṛśī bhavet ?\" iti didṛkṣaiva bhagavata āsīd iti
tattvam ity āhuḥ \| tataś ca priye tvam ātmanaḥ, parama-buddhimattvaṁ
manyase \| vastutas tu sampūrṇa-sarva-sādguṇyavatyā api
svārthānabhijñāyās tava buddhir evaikātyalpīyasī bhavati \| katham ? iti
cet, śrūyatām ity āhaikādaśabhiḥ \|

he **rāja-putri** ! tvaṁ **rājñaḥ putrī** \| ahaṁ tu vasudevasya
akiñcanasya putraḥ \| ataḥ kasmād asmān no **vavṛṣe** vṛtavaty asi ?
sa-viśeṣaṇasya bahutvam ārṣaḥ \| na ca gaty-antarābhāvāt tvām ahaṁ
vṛtavaty asmīti vācyaṁ \| bhūpair īpsitāpi na ca te bhūpā matto
vibhūti-rūpa-guṇādibhir nyūnā ity āha---**lokapāla** ity-ādi \|
**śrīmadbhir** iti na tu rantidevādyair iva
dhana-samṛddhi-bhoga-samṛddhi-rahitair ity arthaḥ \| na ca te tadānīṁ
dūre sthitā ity āha---**prāptān** iti \| na ca bandhūnāṁ tatrāsammatir
ity āha---**bhrātrā pitrāpi** dattā vāgdattavety arthaḥ \| kiṁ ca,
kṣatriyajātemama bhīrutvalakṣaṇam mahādoṣam api tvaṁ nādrākṣīr ity āha
rājabhya iti naca bhītatveṣi mama śiṣṭatvam astīty āha balavadbhir iti
prāya grahaṇāt dvitrevārjunādibhirmaitryaṁ natu bahubhiḥ kiṁ ca,
yādavatvāt nyāyato rājatvābhāve'pi kaṁsa-vadhāt yat prāptaṁ rājatvaṁ tad
api ugrasenāya datvā tyaktam ity āha tyakteti \|\|10-12\|\|

**\...**

**\|\| 10.60.11-12 \|\|**

**tān prāptān arthino hitvā caidyādīn smara-durmadān \|**

**dattā bhrātrā sva-pitrā ca kasmān no vavṛṣe'samān \|\|**

**rājabhyo bibhyataḥ subhru samudraṁ śaraṇaṁ gatān \|**

**balavadbhiḥ kṛta-dveṣān prāyas tyakta-nṛpāsanān \|\|**

**śrīdhara-svāmī (bhāvārtha-dīpikā) :** tān hitvā **no**\'smān
**asamānān** **kasmād vavṛṣe** vṛtavatī tvam \|\|11 \|\| prāyaśo
**rājabhyo** jarāsandhādibhyo **bibhyato** bhayaṁ prāpnuvataḥ \|\|12\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : arthinas** tvad-icchāvataḥ
\| **smara-durmadān** yuvānaḥ \| **asmān** sarvathā tvat-sādṛśya-rahitān
\| **dattā** vācā dattā \| na ca te tadānīṁ dūre sthitā ity
āha---**prāptān** iti \| na ca bandhanāṁ tatrāsammitir ity
āha---**bhrātrā** **pitrā** api vāg dattvā ity arthaḥ \| **sva-pitrā**
ity atra **sva**-śabdena kanyāyāḥ pitradhīnatoktā \|\|11\|\|

na kevalaṁ tvad-asamāḥ, kiṁ tu nṛpāntara-samā api nety āha---*kiṁ ca*
iti \| **prāyaḥ**-padena na sarvathety artho bodhyaḥ, vajraṁ
tatrābhyaṣecayat \[11.31.25\][^1] ity-ādy-ukteḥ \| kiṁ ca,
kṣatriya-jāter mama bhīrutva-lakṣaṇaṁ mahā-doṣam api tvaṁ nādrākṣīr ity
āha---**rājabhya** iti \| na ca bhīrutve\'pi mama śiṣṭatvam astīty
āha---**balavadbhir** iti \| **prāyo**-grahaṇād dvitrair evārjunādibhir
maitryaṁ, na tu bahubhiḥ \| kiṁ ca, yādavatvāmnāyato rājatvābhāve\'pi
kaṁsa-vadhāt prāptaṁ yad rājatvaṁ, tad apy ugrasenāya dattvā tyaktam ity
āha---**tyakta-** iti \|\|12\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **prāptān** svayam eva
gṛhāgatān \| tatra **arthinaḥ**, tvāṁ yācamānān \| tatrāpi **smareṇa**
**durmadān** atyarthaṁ mattān \| **ca** api \| tatrāpi **bhrātrā**
**sva-pitrā** api **dattā** \| **sva**-śabdena kanyāyāḥ pitr-adhīnatoktā
\| evaṁ yathottaraṁ bhūpānāṁ tyāgāyogyānāṁ **cāsamān** ayogyān \| kiṁ
vā, ātmano\'sadaśān \| yad vā, bhūpaiḥ saha **asamān**, ity ātmano
loka-pāla-vibhūty-ādi-rāhityam uktam \| atas tat-tad-vaiparītyam asya
vyākhyeyam \| **naḥ** iti bahutvena śrī-baladevādīn sarvān eva yādavān
saṅgṛhṇāti \| na ca mantavyam, yādavānāṁ mad-bandhūnāṁ madhye ko\'pi
tādṛśo\'sti, yat-sambandhād ahaṁ varītuṁ yogyo\'smīti bhāvaḥ \|\|11\|\|

kiṁ ca, bhayādi-doṣād api varaṇa-yogyā na bhavāma ity āha---**rājabhya**
iti \| tebhyo bhayād eva **samudram** āśritān \| kutas tebhyo bhayam ity
apekṣāyām āha---**balavadbhiḥ** taiḥ saheti \| taiḥ kṛto dveṣo yeṣv iti
vākye\'pi sa evārthaḥ \|

nanu, bhavanto'pi balinaḥ ? tatrāha---**tyakta**- iti \| rājatvābhāvena
sainyādy-abhāvāt \| yad vā, rāja-paricchadābhāvenāpi \| kiṁ vā,
rāja-putrī rāja-putrasyaiva yogyeti na varaṇa-yogyā ity
āha---**tyakta-** iti \| **prāya** iti kadācin
mahārāja-paricchadādy-aṅgīkārāt \| evam asya sarvair apy anvayaḥ\|
**subhru** ! he sundarīti saundaryam eva tavāsti, na tu ko\'pi vicāra
iti bhāvaḥ \| evam agre\'nyatrāpi \|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : prāptān** svayam eva gṛhāgatān
\| tatra ca **arthinaḥ** tvāṁ yācamānān \| tatrāpi **smareṇa dūrmadān**
atimattān atiparihāso\'yaṁ ca api tatrāpi **bhrātrā sva-pitrā** ca
**dattā** caidyāyeti śeṣaḥ \| **sva**-śabdena kanyāyāḥ pitr-adhīnatoktā
\| evaṁ yathottaraṁ bhūpānāṁ tyāgāyogyatā ca **asamān** ātmanas teṣāṁ
vāsa-daśān \| **na** iti bahutvam asmad dvayoś ca \[pā. 1.2.59\] iti
vacanāt \| yad vā, **naḥ** mad-ādīn yādavān vavṛṣe
paty-ādi-rūpeṇāṅgīcakartha parokṣa-nirdeśas tathaiva vṛtatvāt anyathāham
āpa nyāvārayiṣyam iti bhāvaḥ \|\|11 \|\|

asamatve hetuḥ---**rājabhya** iti \| tathāpy
asamartha-sva-duranta-kāritā iti nyāyena **balavadbhis** taiḥ saha tava
haraṇādinā kṛto\'nuvartito dveṣo yais tān \| kiṁ ca, te bhūpāḥ, vayaṁ tu
nety āha---**tyakta-** iti \| **prāya** iti \[harivaṁśa-proktasya\]
svasya rājendrābhiṣekasya kṣaṇa-mātra-svīkārābhiprāyeṇa ugrasenādīnāṁ ca
tad-aṅgīkāro balād iveti ca \| he **subhru** ! iti tac-chravaṇāt tasyā
bhrū-kauṭilya-darśanena tādṛśa-sphūrteḥ stuti-pūrvakam evopālambhasya
prārabdhatvāc ca\| evam uttaratrāpi \|\|12\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : rājaputri ! i**ty-ādi \|
**rājaputri** iti sotprāsa-param \|\|11-16\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** *pūrva-ślokasya vyākhyā
draṣṭavyā.*

**\...**

**\|\| 10.60.13 \|\|**

**aspaṣṭa-vartmanāṁ puṁsām aloka-patham īyuṣām \|**

**āsthitāḥ padavīṁ subhru prāyaḥ sīdanti yoṣitaḥ \|\|**

**śrīdhara-svāmī (bhāvārtha-dīpikā) : aspaṣṭa-vartmanām**
avijñātācārāṇām \| **aloka-patham** astrī-pāratantryam \| **padavīṁ**
mārgam \| **āsthitā** anusṛtāḥ \|\|13\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : prāyaḥ**-padaṁ
pūrvoktārtha-param \| *astrī-pāratantryaṁ*
vanitānukūlya-varjitam\|\|13\|\| *ataḥ paraṁ vaiṣṇava-toṣaṇī uddhṛtā.*

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** loka-vailakṣaṇyenāpi na
varaṇa-yogyā bhavāma ity āha---aspaṣṭeti \| **prāyo** bāhulye, sadaiva
sarvathā **sīdanti** ity arthaḥ \| kiṁ vā, **prāyaḥ** ity āśritāḥ
pātivratyādy-abhāvena īṣad **āśritās** tu na **sīdanti**,
ato\'tyantāsaktyā mad-āśrayaṇena tvaṁ duḥkhaṁ prāpsyasīti bhāvaḥ
\|\|13\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatrottaram alabhamānaḥ
sākṣād eva tad ākṣipann iva strī-mātrasyāpi mādṛśa-bhajanam ayuktam ity
āha---**aspaṣṭa-** iti \| kvacit para-dāra-sevādi-darśanena, kvacid
vaidikācāra-darśanenāyaṁ kiṁ nāstika āstiko vā ? āstikatve\'pi kvacid
yajñādy-artha-mṛgayādi-darśanena, kvacin mucukundādau
tan-nindā-darśanena ca \| kiṁ pravṛtto nivṛtto vā ? ity-ādi na spaṣṭaṁ
na subodhaṁ vartma aduṣṭa-hitācaraṇaṁ yeṣām, tathā **loka-pathaṁ**
strī-putrādy-apekṣādi-lakṣaṇaṁ dṛṣṭa-hitācaraṇaṁ nataṁ prāpnuvantaṁ
striyāḥ puratas tad-bhrātr-ādy-apamānāt jāta-mātra-putrādy-arakṣaṇāc ca
\| **prāyo** vitarke, bāhulye vā \| yac ca kāścin na **sīdanti,** tat
tāsām eva guṇa ity api tādṛśībhir vayam abhajanīyā eveti bhāvaḥ
\|\|13\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : vartma** adṛṣṭa-hitācaraṇam \|
**loka**-patho dṛṣṭa-hitācaraṇam bhava āyatir uttara-kālo bhavitavyata
ity arthaḥ \|\|13-20\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : aspaṣṭa-vartmanāṁ** kadācit
para-dāra-grahaṇena, kadācid vaidikācāravattvena ca vayam adhārmikā
dhārmikā vety aspaṣṭa-vartmanāṁ, bhāryāyā api agratas tad-bhartur
avamānatvān na **loka-patham** api **īyuṣām** asmad-vidha-janānāṁ
**padavīm** **āsthitā** dhārmikā anusṛtāḥ **sīdanti** prāya-prahaṇāt
kāścit yan na sīdanti, tat tāsām eva guṇa iti bhāvaḥ \|\|13\|\|

**\...**

**\|\| 10.60.14 \|\|**

**niṣkiñcanā vayaṁ śaśvan niṣkiñcana-jana-priyāḥ \|**

**tasmāt prāyeṇa na hy āḍhyā māṁ bhajanti sumadhyame \|\|**

**śrīdhara-svāmī (bhāvārtha-dīpikā) :** kiṁ ca, **niṣkiñcanā** iti
\|\|14\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nija-naiḥsvaṁ
dyotayati---*kiṁ ca* iti \| niravyayam abhāve \| **niṣkiñcanā** akiñcanā
\| yato\'**kiñcana-priyāḥ,** tasmād dhetoḥ \| prāyeṇety-ukter
dhruvāmbarīṣādaya āḍhyā bhajanty apīty arthaḥ \| kiṁ ca,
āḍhya-mātrasyāpi na mad-bhajanam ācāra-mātra-prāptam ity āha---udāsīnā
vayaṁ nūnam \[bhā.pu. 10.60.20\] iti vakṣyamāṇānusāreṇa na vidyate
kiñcana yeṣāṁ te vayaṁ mat-pradhānā ity arthaḥ \| kiṁ ca,
**niṣkiñcana-janānāṁ priyāḥ** \| yad vā, niṣkiñcana-jana eva priyā yeṣāṁ
te \| **śaśvan** nityam, asyobhayato\'py anvayaḥ \| **prāyeṇa** ity
**āḍhyatve**\'py antar-viraktān varjayitveti bhāvaḥ \| vastu-mātre\'py
āsakti-bhāvāniṣkiñcanā eveti bhāvaḥ \| ato **māṁ** teṣu pradhānaṁ
sutarāṁ **na bhajanti** ity arthaḥ \| ato mahārāja-putryās tava
āḍhyatvena antar-vairāgyāsambhavena sutarāṁ mad-bhajanam ayuktam iti
bhāvaḥ \|\|14\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** dhanādy-abhāvenāpi na
vayaṁ varaṇa-yogyāḥ \| yad vā, niṣkiñcanatvena mama niṣkiñcana-janā eva
priyāḥ, na tu vibhūtimanto rājanyādaya ity āha---**niṣkiñcanā** iti \|

nanu, svato māstu dhanādikam, priya-jana-dhanādināpi tat-sattā sambhavet
? tatrāha---**niṣkiñcanā** iti, **niṣkiñcana-janānāṁ priyāḥ** \| kiṁ vā,
niṣkiñcana-janā eva priyā yeṣāṁ te \| **śaśvan** nityam ity arthaḥ \|
asyobhayato\'py anvayaḥ \| pakṣāntare cārthaḥ spaṣṭa eva \| naiva
**prāyeṇa** iti dhanādi-vṛddhy-arthaṁ kadācit kenacid āḍhyenāpi bhajanāt
\| atas tavāḍhyatvena dhanādi-vṛddhy-anapekṣayā ca mad-bhajanam ayuktam
iti bhāvaḥ \|\|14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kiṁ ca---āḍhya-mātrasyāpi
mad-bhajanaṁ nācāra-prāptam ity āha---udāsīnāṁ vayaṁ nunam iti \|
vakṣyamāṇānusāreṇa na vidyate kiñcana yeṣāṁ te\| vayaṁ mat-pradhānā ity
arthaḥ \| kiṁ ca, **niṣkiñcana-janānāṁ priyāḥ** \| yad vā,
niṣkiñcana-janā eva priyā yeṣāṁ te \| **śaśvan** nityam asyobhayato\'py
anvayaḥ \| ato māṁ teṣu pradhānaṁ sutarāṁ na bhajantīty arthaḥ \|
**prāyeṇa** iti ādhyatve\'py antar-viraktān varjayitveti bhāvaḥ \| ato
mahārāja-putryās tavāḍhyatvenāntar-vairāgyāsambhavena ca
**mad-bhajanam** ayuktam iti bhāvaḥ \|\|14\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : niṣkiñcanā** iti
vastu-mātre'py āsakty-abhāvād iti bhāvaḥ \|\|14\|\|

**\...**

**\|\| 10.60.15 \|\|**

**yayor ātma-samaṁ vittaṁ janmaiśvaryākṛtir bhavaḥ \|**

**tayor vivāho maitrī ca nottamādhamayoḥ kvacit \|\|**

**śrīdhara-svāmī (bhāvārtha-dīpikā) : ātma-samaṁ** parasparam anurūpam
\| **janmaiśvaryābhyāṁ** sahitā **ākṛtiḥ** rūpaṁ jātir vā samā \|
**bhava** āyatiḥ \|\|15\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** mayā tava vivāhas tu
sarvathānucita evety āha---**yayor** iti \| **ātmanā samaṁ**
parasparārthakam atrātma-padam, **yayor** iti sānnidhyāt \| sannidher
apy artha-grāhakatvam uktam---vākya-vācyānya-sannidheḥ
prastāva-deśa-kālādeḥ \[kā.pra. 3.1-2\] iti kāvya-prakāśe mammaṭena \|
ākāre\'vayave rūpe jātāv ākṛtir ucyate iti dharaṇiḥ \| āyatis tu striyāṁ
dairghye prabhāvāgāmi-kālayoḥ iti medinī \| bhavaḥ kṣemeśa-saṁsāre
sattāyāṁ prāpti-janmanoḥ iti ca \| **bhava** āyatiḥ, prabhāva ity arthaḥ
\|

kiṁ ca, sarveṣām apy evam eva yuktam ity āha---**yayor** iti \|
**tayor** eva yujyata iti śeṣaḥ \| anyat taiḥ \| tatra *āyatir*
uttara-kālo bhavitavyatety arthaḥ \| taj-jñānaṁ ca jyotiḥ śāstrādinā \|
sama-kāla-janmanā vayo\'bhipretam \| na kevalaṁ **vivāhaḥ** \| mithaḥ
sauhārdam api tayor eva syād ity āha---**maitrī** ca, maitry api
vyatirekeṇa \| tad eva draḍhayati---**na** iti \| **kvacit** kasmiṁścid
deśe kāle vā \|\|15\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vaiṣamyeṇa
loka-vyavahāra-virodhāl lajjādināpi na vayaṁ varaṇa-yogyā ity
āha---**yayor** iti \| **ākṛtiḥ** rūpaṁ **bhavaś** cotpattir iti
sama-kāla-janmanā vayo\'bhipretam, maitrī ceti dṛṣṭāntatvena \| yad vā,
na kevalaṁ vivāhaḥ, mithaḥ sauhārdam api tayor eva syād ity
āha---**maitrī** iti \| **ca** api maitry api, anyathā tu na syād eva,
viruddhatvād iti \| uktārtham eva draḍhyati---**na** iti \| eko jano
dhanādi-sampattyottamaḥ, paraś ca tad-abhāvenādhamaḥ, tayoḥ \|
**kvacit** kasmiṁścid deśe kāle vā \|\|15\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kiṁ tu sarveṣām apy evam eva
yuktam ity āha---**yayor** iti \| **yayor** eva yujyata iti śeṣaḥ \|
anyat taiḥ \| tatra āyatir uttara-kālo bhavitavyatety arthaḥ \|
taj-jñānaṁ ca jyotiḥ-śāstrādinā \| yad vā, janma jātiḥ **ākṛtiḥ** rūpaṁ,
**bhavaś** cotpattir iti sama-kāla-janmanā vayo\'bhipretaṁ \| **maitrī**
**ca** iti dṛṣṭāntatvena \| yad vā, na kevala **vivāhaḥ** mithaḥ
sauhārdam api tayor eva syād ity āha---**maitrī** iti \| **ca** api,
**maitry** api vyatirekeṇa \| tad eva draḍhayati---**na** iti \|
**kvacit** kasmiṁścid deśe kāle vā \|\|15\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kiṁ ca, tava
mad-bhāryātvaṁ nopapadyata ity atra nīti-śāstra-vākyaṁ śṛṇv ity
āha---**yayor** iti \| tava pitṛ-paitāmaha-bahudha-navatvāt bahūni
vittāni, mama tu pitur vasudevasya vittābhāvān mad-upārjitam evedaṁ yat
kiñcid vittaṁ janmeti tvaṁ mahā-kula-prasūtā, ahaṁ yādavatvād akulīnaḥ
aiśvaryam iti tava vidarbha-deśastha-kuṇḍinādi-bahu-nagareṣv adhikāraḥ
\| mamatvānarta-deśasthāyām ekasyāṁ dvārakā-nagaryām eva \| **ākṛtir**
iti tvaṁ gaurī, ahaṁ tu kāla \| **aiśvaryeṇa** sahākṛtir aiśvaryākṛtiḥ
\| **bhava** iti, bhavaḥ kṣemeśa saṁsāre ity abhidhānāt tvaṁ sadā
kalyāṇy eva \| mama tu kalyāṇavattvaṁ bahu-śatrukatvāt sandigdham eveti
\|\|15\|\|

**\...**

**\|\| 10.60.16 \|\|**

**vaidarbhy etad avijñāya tvayādīrgha-samīkṣayā \|**

**vṛtā vayaṁ guṇair hīnā bhikṣubhiḥ ślāghitā mudhā \|\|**

**śrīdhara-svāmī (bhāvārtha-dīpikā) :** na **dīrghā samīkṣā** vicāro
yasyās tayā \|\|16\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : etad** vitta-janmādi \|
**mudhā** vitathe \| upasaṁharati---**vaidarbhī** iti \| **etat** sarvaṁ
pūrvoktam **avijñāya** avicārya \|

nanu, svaiḥ sad-guṇair yuktā eva yūyaṁ, tac ca śrutvā guṇān \[10.52.37\]
ity-ādinā vijñāpitam eva tatrāha---**bhikṣubhir** iti \| yācakair
dhanādi-lomenaiva **ślāghitā** ity arthaḥ \| **vaidarbhī** iti
dūra-deśodbhavatvāt tad-vārakā-mātra-śravaṇam abhipretam \|\|16\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **avijñāya** avicārya, he
**vaidarbhī** iti dākṣiṇātyatvena vaidagdhyādikaṁ sūcitam, tathāpi
**adīrgha-samīkṣayā** \| nanu, sarva-sad-guṇa-gaṇair yuktā yūyam, tac ca
śrutvā guṇān \[bhā.pu. 10.52.37\] ity-ādinā mayā likhitam eva ?
tatrāha---**bhikṣubhir** iti \| yācakair dhanādi-lobhenetas tataḥ
ślāghyāmāna ity arthaḥ \| na ca vaktavyam, tebhyo dhanādi-dānenāpi
vadānyatva-mahā-guṇaḥ syād iti \| yato **mudhā** dhanādy-alābhenāpi
kevala-tvādṛśīṣu tal-lobhena **ślāghitā** ity arthaḥ \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** upasaṁharati---**vaidarbhi**
iti \| **etat** pūrvoktaṁ sarvam **avijñāya** avicārya nanu svaiḥ
sarvasadaguṇairyuktā eva yūyaṁ tac ca śrutvā gaṇān \[bhā.pu. 10.52.37\]
ity-ādinā mayā vijñāpitam eva tatrāha---**bhikṣubhir** iti \| yācakair
dhanādi-lobhenaiva itas tataḥ **ślāghitāḥ** ity arthaḥ **ślāghyāmānā**
**vaidarbhī** iti dūra-deśoddhavatvāt tad vāraka-mātra-śravaṇam
abhipretaṁ na ca vaktavyaṁ tebhyo dhanādi-dānenāpi vadānyatvaṁ
mahā-guṇaḥ syād iti yato **mudhā** dhanādy-alābhenāpi[^2] tvādṛśīṣu
tal-lobhenaiva **ślāghitā** ity arthaḥ \|\|16\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : na dīrghā samīkṣā** vicāro
yasyās tayā \|\|16\|\|

**\...**

**\|\| 10.60.17 \|\|**

**athātmano'nurūpaṁ vai bhajasva kṣatriya-rṣabham \|**

**yena tvam āśiṣaḥ satyā ihāmutra ca lapsyasye \|\|**

**śrīdhara-svāmī (bhāvārtha-dīpikā) : atha** idānīm api \|\|17\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : yena** anurūpeṇa \| evam
uktam iva, yad uktaṁ yac ca vakṣyate, tatrātyantāsambhavoktyā tasyāṁ
parama-komala-cittāyāṁ parihāsatvaṁ cātisphuṭīkaroti \| kiṁ ca, yad
abhūt tad abhūd eva \| tava sthira-yauvanatvād adhunāpi kācit kṣatir
nābhūt \| ato vivekaṁ kurv ity āha---**atha** iti, idānīm api \| **vai**
eva \| **anurūpaṁ** sadṛśam eva \|\|17\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : athātmana** ity-ādi \|
vākyāntare **atha**-śabdaḥ \| etad vākyaṁ tu pūrvam eva devyā
pratihata-jñānayā na śrutam, asya pratyuttarābhāvāt \| etenaiva dehe\'pi
sthitaḥ \|\|17-20\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **vai** eva, **anurūpaṁ**
sadṛśam eva \| ataḥ **kṣatriyeṣu ṛṣabhaṁ** śreṣṭhaṁ puru-vaṁśyādi-jātam
arjunādikam ity arthaḥ \| **āśiṣaḥ** kāmān **satyāḥ** sthirā uttamā vā
\|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evam ayuktam iva yad uktaṁ,
yac ca vakṣyate, tatrātyantāsambhavoktyā tasyāṁ parama-komala-cittāyāṁ
parihāsatvaṁ cātisphūṭīkaroti \| **atha** iti **vai** eva **anurūpaṁ**
sadṛśam eva **āśiṣaḥ** kāmān **satyāḥ** sthirā uttamā vā \|\|17\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : athātmana** ity-ādi \|
**atha**-śabdo vākyāntara-dyotakaḥ \| tad vākyaṁ tu devyā pūrvam eva
pratihata-jñānayā na śrutam asya pratyuttarābhāvāt \| atyantāsahyam apy
etat tad aśravaṇam eva deha-sadbhāve hetuḥ \|\|17-20\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kiṁ ca, yad abhūt tad
abhūd eva \| tava sthira-yauvanatvād adhunāpi kācit kṣatir nābhūt, ato
vivekaṁ kurv ity āha---**atha idānīm** api \|\|17\|\|

**\...**

**\|\| 10.60.18 \|\|**

**caidya-śālva-jarāsandha-dantavakrādayo nṛpāḥ \|**

**mama dviṣanti vāmoru rukmī cāpi tavāgrajaḥ \|\|**

**śrīdhara-svāmī (bhāvārtha-dīpikā) :** tarhi kim ity ānītāham ? iti
cet, tatrāha---**caidya-śālva-jarāsandha-** iti \| **mama** māṁ
**dviṣanti** \|\|18\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** svayam āśaṅkya
samādhatte---*iti* iti \| *ādinā* pauṇḍrakādiḥ \| **caidya-** ity-ādi
tair avatāritam, tatra *ced* ity adhikaṁ bhāti \| kiṁ ca, dvābhyām iti
śeṣaḥ \| viśeṣas tu tava mad-bhaktāyā **agrajo**'pīti \| atra
vartamāna-samīpa eva vartamānatvam asya māritatvena vakṣyamāṇatvāt
\|\|18\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **caidyādīnāṁ**
yathā-pūrvaṁ dveṣaṁ śraiṣṭhyam, tava mad-bhaktāyā **agrajo**\'pi,
**mama** ity ekatvaṁ, dveṣyatve svasyāprādhānya-mananāt \|\|18\|\|

------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : caidya-** iti tair avatāritaṁ
\| tatra *iti ced\...* *ity adhikam iva bhāti* \| kiṁ ca, *āha* ity
asyānantaraṁ ***caidya-*** ity-ādi-dvābhyām iti śeṣaḥ \| viśeṣatas tu
tava mad-bhaktāyā **agrajo**'pīti atra vartamāna-sāmīpya eva
vartamānavattvam asya māritatvena vakṣyamāṇatvāt \|\|18\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tarhi kim ity ānītāham ?
ity āśaṅkyāha---**caidya-** iti\| **mama** mām \|\|18\|\|

**\...**

**\|\| 10.60.19 \|\|**

**teṣāṁ vīrya-madāndhānāṁ dṛptānāṁ smaya-nuttaye \|**

**ānītāsi mayā bhadre tejo'paharatāsatām \|\|**

**śrīdhara-svāmī (bhāvārtha-dīpikā) : smaya-nuttaye** garvāpanayanāya
\|\|19\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : teṣāṁ** caidyādīnām \|
**smayo** garvaḥ, tasya **nuttaye** nāśāya \| na ca tatra mama ko\'pi
doṣaḥ, kiṁ tu duṣṭa-svabhāvenaiva te dviṣanti ity āha---**vīryeṇa**
prabhāveṇa balena vā yo **mado** mattatā, tena **andhānāṁ**
hata-vivekānām, ato **dṛptānāṁ** gavitānām iti \| atas teṣāṁ
smaya-nuttaye ānītāsi \| tatra hetu-viśeṣaḥ---**asatāṁ**
tejo'**paharatā** iti \| tvad-ānayane tad eva prayojanaṁ, na tu
tvad-vivāhādikam iti bhāvaḥ \|\|19\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** na ca tatra mama ko\'pi
doṣaḥ, kiṁ tu duṣṭa-svabhāvenaiva te dviṣantīty āha---**vīryeṇa**
prabhāveṇa balena vā yo **mado** mattatā, tena **andhānāṁ**
hata-vivekānām, ato **dṛptānāṁ** garvitānāṁ **smaya-nuttaye \|** ato
hetu-viśeṣaḥ---**asatāṁ** tejo\'**paharatā** iti tvad-ānayane me tad eva
prayojanam, na tu tvad-vivāhādikam iti bhāvaḥ \| pāṭhāntare\'pi sa
evārthaḥ \| kiṁ tv asmābhir iti bahutvenātmanaḥ
sarva-sādhāraṇya-pratipādanāt tasyām audāsīnyam eva bodhayati \|\|19\|\|

------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** na ca tatra mama ko'pi doṣaḥ,
kiṁ tu duṣṭa-svabhāvenaiva te dviṣantīty āha---**vīryeṇa** prabhāveṇa
balena vā yo **mado** mattatā, tena **andhānāṁ** hata-vivekānām ato
**dṛptānāṁ** garvitānām iti \| atas teṣāṁ **smaya-nuttaye** evānītāsi \|
tatra hetu-viśeṣaḥ---**asatāṁ** tejo'**paharatā** iti tvad-ānayane tad
eva prayojanaṁ, na tu tvad-vivāhādikam iti bhāvaḥ \|\|19\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : smaya-nuttaye**
garvāpanodanāya \|\|19\|\|

**\...**

**\|\| 10.60.20 \|\|**

**udāsīnā vayaṁ nūnaṁ na stry-apatyārtha-kāmukāḥ \|**

**ātma-labdhyāsmahe pūrṇā gehayor jyotir-akriyāḥ \|\|**

**śrīdhara-svāmī (bhāvārtha-dīpikā) :** strīṇām atiduḥsaham audāsīnyam
akāmatvaṁ cāha---**udāsīnā** iti \| **gehayor** deha-gehayor
**udāsīnāḥ,** ata eva **jyotir-akriyāḥ** jyotiḥ pradīpādi tadvat
sākṣi-mātratayā kriyā-rahitā **āsmahe** vartāmahe iti \|\|20\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** svasya strīṇām ayogyatām
āha---**strīṇām** iti \| **udāsīnā** anāsaktāḥ viṣaya-vyāpāra-śūnyāḥ,
khapuṣpādivad aprasiddhā vā \| udāsīnas tv aprasiddhe
viṣayāsakti-varjite \| madhyastha ūrdhvam āsīne iti dharaṇiḥ \| ata
evodāsīnatvād eva \|

nanu, nānā-vaibhava-yuktasya nānā-strī-saṅgrahavataḥ
kuto\'kiñcanatvādikam \| kiṁ ca, aspaṣṭa-varmatvādinātmani vā kuto
dāmbhikatvam ivāṅgīkriyata ity āśaṅkya sarva samādadhad eva tad-vidhānām
atiduḥsaham āha---**udā-** iti \| **nūnaṁ** niścaye \| **udāsīnā** na tu
kutrāpy āsaktā na cātmīyeṣv apīty aha---**na** iti \| kutaḥ ? **ātma-**
iti \| ātma-sukhenaiva sukhina ity arthaḥ \| gehayor ity eka-śeṣāt, na
ca dehasya geha-sāmānyena tac-chabda-prayogāt \| **jyotir-akriyā**
iti---paramātmaika-bhāveneti bhāvaḥ \| tad idaṁ paramārthataḥ svasya
jīvāntaryāmitvāpekṣayoktam, ato deha-gehau cātra jīva-sambandhināv
abhipretau, na tu sva-sambandhinī, līlā-vinodas tu sva-deha-geheṣu
laukika-jñānitvādy-āropaṇāyoktam iti jñeyam \|\|20\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ nṛpāṇāṁ
nirjayādināpi rājabhyo bibhyata ity eva dṛḍhīkṛtam, duṣṭatvena taiḥ sadā
chidrānveṣaṇāt \| **nūnaṁ** niścaye, udāsīnatvādīnām uttarottaraṁ
pūrva-pūrvasmin hetuḥ \| **ātma-labdhyā** svānandānubhavena pūrṇāḥ \|
evam uktānām asamatvādīnāṁ doṣāṇāṁ yathottaraṁ varaṇāyogyatve śraiṣṭhyam
\| yadyapi api me pūrṇa-kāmasya navaṁ navam idaṁ priyam \[ha.bha.su.
14.28\][^3] ity-ādi-vacana-prāmāṇyena tasya bhakta-bhakty-ādy-apekṣāsti,
tathāpīdṛśy uktir narma-paratvād eva, na tu tattvata iti sarvam eva tad
uktaṁ viparītārthatvena jñeyam \|\|20\|\|

------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu, nānā-vaibhava-yuktasya
nānā-strī-saṅgrahavataḥ kuto niṣkiñcanatvādikaṁ ? kiṁ ca,
aspaṣṭa-varmatvādinātmani vā kuto dāmbhika tvam ivāṅgīkriyate ? ity
āśaṅkya sarvaṁ samādadhad eva tad-vidhānām atiduḥsaham āha---**udā**-
iti \| **nūnaṁ** niścaye \| **udāsīnāḥ,** na tu kutrāpy āsaktāḥ, na
cātmīyeṣv api ity āha---**na** iti \| kutaḥ ? **ātma**- iti
ātma-sukhenaiva sukhina ity arthaḥ \| gehayor ity eka-śeṣāt, na ca
dehasya geha-sāmānyena tac-chabda-prayogāt \| **jyotir-akriyā** iti
paramātmaika-bhāveneti bhāvaḥ \| tad idaṁ paramārthataḥ svasya
jīvāntaryāmitvāpekṣāyoktam \| ato deha-gehau cātra jīva-sambandhināv
evābhipretau, na tu sva-sambandhinau līlā-vinodas tu sva-deha-geheṣu
laukika-jñānitvādy-āropaṇāyoktam iti jñeyam \|\|20\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** na cānya-bhajane mama
duḥkhaṁ mā śaṅkiṣṭhā ity āha---**udāsīnā** iti \| **gehayor**
deha-gehayor **udāsīnāḥ** \| ata eva **jyotiḥ** pradīpādi tadvat
sākṣi-mātratayā kriyā-rahitā **āsmahe** \|\|20\|\|

**\...**

**\|\| 10.60.21 \|\|**

**śrī-śuka uvāca---**

**etāvad uktvā bhagavān ātmānaṁ vallabhām iva \|**

**manyamānām aviśleṣāt tad-darpoghna upāramat \|\|**

**śrīdhara-svāmī (bhāvārtha-dīpikā) : aviśleṣād** dhetoḥ **ātmānam** eva
**vallabhām** ity evārthe **iva**-śabdaḥ \|\|21-22\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : etāvat** rāja-putrīpsitā
\[10\] ity ārabhya jyotir-akriyāḥ \[20\] ity-anta-vākya-sandarbham \|
**tad-darpaghno** rukmiṇī-darpa-haraḥ \| **vallabhā-**śabdasya
parama-priya-bhāryāyāṁ rūḍhatva-svīkāreṇājahalliṅgatvād
ātma-tulyādhikaraṇatve\'pi strītvam \| tasyā darpo vallabhātvābhimānaḥ,
tad-ghna **iva** iti narmamayatvāt \| tathā ca vakṣyati hāsya-prauḍhim
ajānantyāḥ \[25\] ity-ādi \| tathā ca svayam eva vakṣyati tvad-vacaḥ
śrotu-kāmena kśvelyācaritam aṅgane \[29\] iti \|\|21\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** **etāvad** ity-ādi \|
**ātmānaṁ vallabhāṁ manyamānāṁ tad-darpaghna iva etāvad uktvā**
**upāramad** virarāma \| ayam arthaḥ---na sā aham eva sarvāsāṁ madhye
vallabheti garvavato, nāpy ayaṁ tasyās taṁ darpa hantuṁ paruṣam avadat,
api tu **aviśleṣāt** hetos tayā saha tasya viśleṣo nāsti, tena na vinā
vipralambhena sambhogaḥ tuṣṭim aśnute \[u.nī. 15.3\] iti nyāyāt
vipralambham etam udbhāvayituṁ kṛtrima-karkaśam uktavān ity arthaḥ \|
vipralambhasya pañca-prakāratvāt sākṣād api īrṣyākhyaḥ svānande
vipralambhaḥ sambhavatīti \|\|21\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **iva** iti vastutaḥ
prema-bhara-svabhāvānyodayena ātmanaḥ prāyo dāsītva-mananāt \| tathā
cāgre kurukṣetra-yātrāyāṁ śrī-draupadīṁ prati tasya evoktau---tac
chrī-niketa-caraṇo\'stu mamārcanāya \[bhā.pu. 10.83.8\] iti \| **iva**
ity asya parato\'py anvayaḥ \| **manyamānām** **iva**, vastuta
ukta-nyāyena tādṛśa-mananasyāpy abhāvāt tasyā **darpo** vallabhābhimānas
tad-**ghna iva**, vastuto darpābhāvāt tasyāḥ, narma-keli-paratvāc ca
tasya, tathā ca vakṣyati hāsya-prauḍhim \[25\] ity-ādi \| tādṛśokter
hetuḥ---**bhagavān** mahā-kautukīty arthaḥ \| tathā ca svayam eva
vakṣyati tvad-vacaḥ śrotu-kāmena kṣvelyā-caritam \[29\] iti \|\|21\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : vallabhā**-śabdasya
parama-priya-bhāryāyāṁ rūḍhatva-svīkāreṇājahal-liṅgatvād
ātma-tulyādhikaraṇatve'pi strītvaṁ tām iva **manyamānām** iti kevalam
utprekṣate, vastutas tu upatasthe sukhāsīnam \[6\] ity-ādy-ukta-rītyā
dāsī-tulyatvam eva sthāpyate \| tataś ca tasyā **darpaṁ**
satyabhāmādivad ahaṁ praṇayaṁ praṇaya-kopaṁ na vyañjayāmi ity ayam api
kadācin nodāsiṣyata ity etam abhimānaṁ sa-kautukaṁ hantīti
tad-darpaghnaḥ san **upāramata** praṇayasya praṇaya-kopasya ca
darśana-pratīkṣayā tūṣṇīm āsety arthaḥ \| tathā ca vakṣyati śrīmān
munīndraḥ---hāsya-prauḍhim ajānantyāḥ \[25\] ity-ādi \| tathā ca svayam
eva vakṣyati---

> tvad-vacaḥ śrotu-kāmena kṣvelyācaritam aṅgane \|
>
> mukhaṁ ca prema-saṁrambha-sphuritādharam īkṣitum \|\| \[29\] iti \|

tad idaṁ tu purastād vistārayiṣyate \|\|21\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : vallabhā**-śabdasya
parama-priya-bhāryāṁ rūḍhatva-svīkāreṇājahal-liṅgatvād ātmanas
tulyādhikaraṇatve'pi strītvaṁ tadānim api krodhāṁśānabhivyaktau
sa-kautuka-tad-bhāvanāya tam āropayati \|\|21-30\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : etāvad** ity-ādi \| **ātmānaṁ
vallabhāṁ manyamānāṁ tad-darpaghna iva etāvad uktvā virarāma** \| ayaṁ
bhāvaḥ---naiṣā sarvāsāṁ madhye'ham eva vallabheti garvavatī \| nāpy ayaṁ
tad-darpaghnaḥ, api tv **aviśleṣād** dhetos tayā saha tasya
viśleṣābhāvād vipralambha-sukhānubhavo nāsti, vipralambho rasanīyo na
bhavatīty asya cāneka-vidhatve sākṣād-vipralambha-rūpaṁ praṇaya-kopam
udbhāvayituṁ sa-parihāsam evāha, na tu vāstavam \| tena **ātmānaṁ
vallabhāṁ manyamānāṁ striyaṁ** yathā **tad-darpaghnaḥ** puruṣo'tiparuṣaṁ
vadati, tathāyam api parihāsenoktavān \| **iva**-śabda ubhayatra
sambadhyate \| na vinā vipralambhena sambhogaḥ puṣṭim aśnute iti nyāyāt
\| vipralambhārthamayam udyamaḥ \| vakṣyati ca tad-vacaḥ śrotu-kāmena
\[bhā.pu. 10.60.29\] ity-ādi \|\|21\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : vallabhām iva** iti
sarva-vallabhāsu śreṣṭhām api tāṁ
paramānurāgottha-svayogyatva-mananenaiva **ātmānaṁ vallabhām iva
manyamānām etāvad uktvā** aviśleṣād **dhetor** iti \| hāryātvāyogyām api
mām ayaṁ sva-guṇenaiva subhagāṁ bhāryāṁ karoti \| tad aham etāvad
adbhuta-guṇārṇava-bhartṛkaivāsmīti yo darpas taṁ hantīti saḥ \|
**vallabhā**-śabdasya
parama-priya-bhāryāvācitvenoddeśya-vidheya-bhāvenānvayāt na puṁstvam \|
vallabhā-śabdasya parama-priya-bhāryāyāṁ
rūḍhatva-svīkāreṇājahalliṅgatvād ātma-tulyādhikaraṇatve'pi strītvaṁ
tasyā **darpo** vallabhātvābhimānaḥ, tad-**ghna** iti narmamayatvāt \|
tathā ca vakṣyati---hāsya-prauḍhim ajānantyāḥ \[bhā.pu. 10.60.25\]
ity-ādi, tathā ca svayam eva vakṣyati---tad-vacaḥ śrotu-kāmena
kṣvelyācaritaṁ \[bhā.pu. 10.60.29\] iti vaiṣṇava-toṣaṇī \|\|21-22\|\|

**\...**

**\|\| 10.60.22 \|\|**

**iti trilokeśa-pates tadātmanaḥ**

**priyasya devy aśruta-pūrvam apriyam \|**

**āśrutya bhītā hṛdi jāta-vepathuś**

**cintāṁ durantāṁ rudatī jagāma ha \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : iti** ittham tat-pūrvoktam
\| "tadā" iti vā pāṭho jñeyaḥ \| tatra yadā hariṇā īdṛg-duḥkha-karaṁ
vaca uktvoparataṁ, **tadā** ity arthaḥ \| **durantām** apārām \|

asyā rāsa-vyākhyātaḥ prema-jāti-dvaye dākṣiṇya-maya-prematvān mānasya
nodayaḥ, kiṁ tu parihāsatāyāḥ sphuṭatve\'pi cintāyā evodaya ity
āha---**iti** iti \| **ity** etad-vacanam \| **tadā** sukha-keli-samaye
\| **lokeśānāṁ** brahmādīnām api pālakasyeti tasya sarva-paripālakatayā
paruṣokty-ayogyatā viśeṣatā ca \| **ātmanaḥ** svasya **priyasya** \|
svayaṁ **devī** sarvāsu preyasīṣu mukhyatayā \| tathāpy **apriyam** \|
kiṁ ca, **aśruta-pūrvam** iti tayā dustarkābhiprāyatvaṁ paramāsahyatvaṁ
cābhipretam \| **ā** atinaikaṭyādinā samyak śrutvā tyāga-śaṅkayā
**bhītā** \| **hṛdi** iti kampasyāntaratayā bhayasya gauravaṁ sūcitam \|
**cintām** aniṣṭāvāpti-janya-dhyāna-lakṣaṇām \| **durantāṁ** dīrghāṁ
dāruṇāṁ vā \| **ha** ity avyayam ācārātikrame \|\|22\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** **iti** ity-ādi \|
**trilokeśapater** api saiva ātmā yasya, sa tadātmā, tasya
**tad-ātmanaḥ**, **priyasya** na tu bhartuḥ \| **aśrutapūrvaṁ** tasminn
eva dine śrutam \|\|22-23\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **ity** evaṁ tadvacanam
\| kiṁ vā, **ity** etat **tadā** tādṛśa-sakha-keli-samaye \|
**trilokeśānāṁ** śrī-brahmādīnām api **patyuḥ** pālakasyeti tasya
sarva-paripālakatayā apakarṣokta-yogyatoktā, viśeṣataś cātmanaḥ svasya
priyasya tathāpy **apriyam** \| kiṁ ca, **aśrutapūrvam** iti
dustarkābhiprāyatvaṁ cābhipretam, pūrva-śrutatve sati cira-vicārādinā
kathañcid abhiprāya-tarkaṇa-sahyatvayor api sambhavāt \| **ā** iti
naikaṭyādinā samyak **śrutvā** tyāga-śaṅkayā **bhītā,**
trilokeśapatitvād eva paramasvātantryeṇa tasya sarva-sambhavād iti
bhāvaḥ\| **hṛdi** iti---āntaratayā kampasya bhayasya ca gauravaṁ
sūcitam \| **cintām** aniṣṭāvāpti-janya-dhyāna-lakṣaṇāṁ **durantāṁ**
dīrghā dāruṇāṁ vā, yato **devī** śrī-bhagavat-priyatamā, anena saha
sadā-krīḍā-parā vā, cintāyā anubhāvān āha \| **ha** khede \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tataś cāsyā rāsa-vyākhyātaḥ
prema-jāti-dvaye dākṣiṇya-maya-prematvāt mānasya nodayaḥ, kiṁ tu
parihāsatāyāḥ sphuṭatve'pi cintāyā evodayaḥ ity āha---**iti** iti \|
**ity** etadvacanaṁ **tadā** tādṛśa-sukha-keli-samaye \|
**trilokeśānāṁ** śrī-brahmādīnām api **patyuḥ** pālakasya iti **tasya**
sarva-paripālakatayā paruṣokty-ayogyatā, viśeṣataś ca **ātmanaḥ** svasya
**priyasya** svayaṁ **devī** sarvāsu preyasīṣu mukhyatamā tathāpy
**apriyaṁ,** kiṁ ca **aśruta-pūrvam** iti tathā dustābhiprāyatvaṁ
paramāsahyatvaṁ cābhipretam \| **ā** atinaikaṭyādinā samyak **śrutvā**
tyāga-śaṅkayā **bhītā** \| **hṛdi** iti kampasyāntaratayā bhayasya
gauravaṁ sūcitaṁ \| **cintām** aniṣṭāvāpti-janya-dhyāna-lakṣaṇāṁ
**durantāṁ** dīrghāṁ dāruṇāṁ vā \| **ha** ity avyayam ācārātikrame
\|\|22\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : iti** ity-ādi \|
**trilokeśapater** api sā eva **ātmā** yasya, sa tathā, tasya \|
**tad-ātmanaḥ** priyasya preyasaḥ, na tu bhartur eva \| **aśrutapūrvaṁ**
tasminn eva dine tac chrutam ity arthaḥ \|\|23\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.60.23 \|\|**

**padā sujātena nakhāruṇa-śriyā**

**bhuvaṁ likhanty aśrubhir añjanāsitaiḥ \|**

**āsiñcatī kuṅkuma-rūṣitau stanau**

**tasthāv adhomukhy atiduḥkha-ruddha-vāk \|\|**

**śrīdhara-svāmī (bhāvārtha-dīpikā) :** cintā-lakṣaṇam āha---**padā**
iti \| **nakhair** **aruṇā** **śrīḥ** kāntir yasya, tena **sujātena**
sukomalena **padā** \|\|23\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *lakṣaṇaṁ* cihnam \|
**rūṣito** liptaḥ, rūṣa saṅge dhātuḥ \|\|23\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : sujātena** iti \|
bhūmi-likhanāyogyatoktā, tathāpi tena **likhantī** iti duranta-cintā
darśitā \| evam **añjanāsitair** iti **kuṅkumarūṣitāv** iti ca jñeyam \|
**ā** samyak **siñcantī** ity aśrūṇāṁ dhārā sūcitā \| **nakhāruṇaśriyā**
ity upari-bhāge'pi tac-chavibhir aruṇāyitatvāt \|\|23\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **padā** **sujātena**
ity-ādi \| ābhyāṁ viśeṣaṇābhyām, tena bhūmi-likhanāyogyatoktā, tathāpi
tena **likhantī** iti **duranta-cintā** darśitā \| evam **añjanāsitair**
iti **kuṅkuma-rūṣitāv** iti tathā śeyam \| **ā** samyak **śiñcatī** iti
aśrūṇāṁ dhārā dyotitā \|\|23\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** cintā-lakṣaṇam
evāha---**padā** iti \| **nakhair aruṇā śrīḥ** kāntir yasya, tena
**sujātena** sukomalena \|\|23\|\|

**\...**

**\|\| 10.60.24 \|\|**

**tasyāḥ suduḥkha-bhaya-śoka-vinaṣṭa-buddher**

**hastāc chlathad-valayato vyajanaṁ papāta \|**

**dehaś ca viklava-dhiyaḥ sahasaiva muhyan**

**rambheva vāyu-vihatā pravikīrya keśān \|\|**

**śrīdhara-svāmī (bhāvārtha-dīpikā) : suduḥkham** apriya-śravaṇāt,
**bhayaṁ** tyāga-śaṅkayā, **śoko**'nutāpaḥ, tair **vinaṣṭā buddhir**
yasyāḥ, tasyāḥ \| **ślathanti** patanti **valayāni** yasmād **dhastāt**
\| **dehaś ca papāta** \| **viklavā** avaśā **dhīr** yasyāḥ, tasyāḥ
\|\|24\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tasyāḥ** rukmiṇyāḥ \|
**rambhā** kadalo rambhā kadaly-apsarasornā veṇau vāraṇāntare iti kośāt
\| **suduḥkham** apriya-śravaṇāt, **bhayaṁ** tyāga-śaṅkayā, **śokaḥ**
tābhyāṁ tāpaḥ, tair **vinaṣṭā buddhir** yasyāḥ \| ataḥ parihāso\'yam iti
vicāro nābhūd iti bhāvaḥ \| **ślathantī** iti sahasaiva viraha-pīḍotthād
atikārśyād **valayāni** **petur** iti gamyate \| tatra hetum āha---na ca
kevalaṁ vicāro naṣṭaś cetanā apīty āha---**viklava-dhiyaḥ**,
naṣṭa-cetanāpīty arthaḥ \| tataś ca **muhyan** iti sahasaiva navamy api
daśāntaḥ **papāta** iti \| stambhād antimaḥ pralayaś ca sāttviko\'bhūd
iti bhāvaḥ \|\|24\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : tasyā** ity-ādi \|
**ślathad-valayato hastād** **vyajanaṁ** **papāta**, valayaiḥ saha
papātety arthaḥ \| na kevalaṁ vyajanaṁ papāta, tad-dehaś ca
\|\|24-25\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, svabhāvataḥ sadā
mahā-kautuka-para eva saḥ \| kiṁ ca, pautrādy-utpatty-ādinā kaścid api
tyāgo na sambhaved eveti kathaṁ tayā na vicāritam ?
tatrāha---**suduḥkha-** iti \| **vinaṣṭa-buddhitvād** vicārābhāvaḥ,
**ślathad-valayata** ity anena valayāny api patitānīti jñeyam \| na ca
kevalaṁ vicāro vinaṣṭaḥ, cetanā ca vinaṣṭety āha---**viklava-dhiya** iti
\| ata eva **muhyan**, **pra**karṣeṇa **vikīrya keśān** iti mohasya \|
**rambhā** iti dṛṣṭāntena ca pātasyātiśayaḥ sūcitaḥ \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu, svabhāvato
mahā-kautuka-para eva saḥ \| kiṁ ca, putra-pautrādy-utpatty-ādinā katham
api tyāgo na sambhaved iti \| kathaṁ tayā na vicāritaṁ ?
tatrāha---**tasyāḥ** parama-dākṣiṇya-maya-prema-vikhyātāyāḥ
**vinaṣṭa-buddhitvād** vicārābhāvaḥ \| **ślathad-valayata** ity anena
valayāny api patitānīti jñeyaṁ \| na ca kevalaṁ vicāro naṣṭaḥ, cetanāpi
ity āha---**viklava-dhiya** iti \| ata eva **muhyan** \| prakarṣaṇa
**vikīrya keśān** ity anena mohasya, **rambhā** iti dṛṣṭāntena ca
pātasyātiśayaḥ sūcitaḥ \|\|24\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : tasyā**ḥ ity-ādi \|
**ślathad-valayata** iti tat-kāla-kārśyaṁ dhvanitam \| na kevalaṁ
**vyajanaṁ papāta**, api tu **dehaś** ca nipapāta, nitarāṁ papātety
arthaḥ \| vyajanaṁ papāta, deho nipapāta ity upasarga-kṛto viśeṣaḥ \|
keva ? **vāta-vihatā rambhā** iva \| sā yathā svayaṁ nottiṣṭhati, tathā
\| **pravikīrya keśān** iti patanāt pūrvam eva keśāḥ srastā ity arthaḥ
\|\|24\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : suduḥkham**
apriya-śravaṇāt, **bhayaḥ** tyāga-śaṅkayā, **śokaḥ** tābhyām anutāpaḥ,
tair **vinaṣṭā buddhir** yasyāḥ \| ataḥ parihāso'yam iti vicāro nodabhūd
iti bhāvaḥ \| **ślathanti valayāni** yasmād **dhastād** iti sahasaiva
viraha-pīḍotthād atikārśyād valayāny api petur iti gamyate \|
tad-anantaraṁ **dehaś ca papāta** \| tatra hetuḥ---**viklava-dhiya** iti
\| buddher nāśasyāpi prāgukter naṣṭa-cetanāyā ity arthaḥ \| tataś ca
**muhyan** iti sahasaiva navamy api daśā \| ataḥ **papāta** iti
stambhādy-antimaḥ pralayaś ca sāttviko'bhūd iti bhāvaḥ \|\|24\|\|

**\...**

**\|\| 10.60.25 \|\|**

**tad dṛṣṭvā bhagavān kṛṣṇaḥ priyāyāḥ prema-bandhanam \|**

**hāsya-prauḍhim ajānantyāḥ karuṇaḥ so'nvakampata \|\|**

**śrīdhara-svāmī (bhāvārtha-dīpikā) : hāsyasya prauḍhiṁ** gāmbhīryam
\|\|25\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tat** **prema-bandhanam** \|
prauḍhir gāmbhīrya-śakaṭīdhāraṇāsv adhike\'pi ca iti niruktiḥ \| **sa**
kṛṣṇaḥ \| yathā sāṁsārika-jīvānām avidyayā bandhanaṁ, tathā tasyāḥ
premṇā bandhanaṁ \| **tad** iti tasya mahā-dārḍhyaṁ dhvanitam \| yataḥ
**hāsasya prauḍhiṁ** prauḍhatvam **ajānantyā** iti \|
prema-pariṇāmo\'nurāgo hi svāśrayasya pratikṣaṇaṁ dainyam evāpādayati,
tataś ca \"nāham etad-yogyā ity ato\'nena tyaktaivāham\" iti
bhrānta-cittāyā ity arthaḥ \|\|25\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tad** anirvacanīyam \|
**premaiva bandhanaṁ** śṛṅkhalā tat, iti tasya mahā-dārḍhyaṁ dhvanitam
\| yataḥ **priyāyāḥ**, ata eva **hāsya-prauḍhim** **ajānantyā**
vicārayitum anavagacchantyāḥ , sa mahā-kautuka-paro\'pi \| yad vā,
priya-jana-paravaśaḥ \| kiṁ ca, **karuṇaḥ** kṛpāluḥ, tatrāpi
**bhagavān** nijāśeṣa-guṇa-prakaṭana-paraḥ, yataḥ **kṛṣṇaḥ**
anirvacanīya-vicitra-māhātmyāmṛta-mahodadhiḥ \| kiṁ vā, ata eva
priya-jana-cittākarṣakaḥ, ato**\'nvakampata** \| yad vā, **karuṇaḥ**
svayam api rodanādinā nijānāṁ mūrta-karuṇa-rasaḥ san \|\|25\|\|

------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : tad** anirvacanīyaṁ \|
**premaiva bandhanaṁ** śṛṅkhalā \| **tad** iti tasya mahā-dārḍhyaṁ
dhvanitaṁ \| kiṁ tu **hāsya-prauḍhim ajānantyā** ājanatyā vicārayitum
aśaknuvatyāḥ vāmyamaya-dvitīya-prema-bhedābhavāt \| sa
mahā-kautuka-paro\'py **anvakampata** \| yataḥ **karuṇaḥ** sarva-prāṇiṣu
dayāluḥ, kim uta tasyām iti bhāvaḥ \| yato **bhagavān kṛṣṇaḥ**
tat-tan-mahā-guṇatvena atiprasiddhaḥ ity arthaḥ \|\|25\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yathā sāṁsārika-jīvānām
avidyayā bandhanaṁ, tathā **tasyāḥ premṇā bandhanaṁ** yato **hāsyasya
prauḍhiṁ** prauḍhitvam **ajānantyā** iti prema-pariṇāmaḥ anurāgo hi
svāśrayasya pratikṣaṇaṁ dainyam evotpādayati \| \"tataś ca nāham etad
yogyā ity ato'nena tyaktaivāham\" iti bhrānta-cittāyā ity arthaḥ
\|\|25\|\|

**\...**

**\|\| 10.60.26 \|\|**

**paryaṅkād avaruhyāśu tām utthāpya caturbhujaḥ \|**

**keśān samuhya tad-vaktraṁ prāmṛjat padma-pāṇinā \|\|**

**śrīdhara-svāmī (bhāvārtha-dīpikā) : caturbhuja** iti
utthāpanāśleṣaṇa-vaktra-parimārjanādy-artham āviṣkṛta-caturbhuja ity
arthaḥ \| **samuhya** nibadhya \|\|26\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tāṁ** rukmiṇīm \| *ity
artha* iti tātparyam \| **tad-vaktraṁ** rukmiṇī-mukham \| anukampām
evāha---**paryaṅkād** iti tribhiḥ \| **utthāpya** bhūmitaḥ svāṅke
niveśyety arthaḥ \| **pra**karṣeṇa āvṛttyādinā **amṛjat** \|\|26\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** **caturbhuja** iti \|
dvābhyāṁ parirebhe, dvābhyāṁ keśaṁ babandheti caturbhujatvam atraiva
śobhate sma \|\|26-28\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** anukampām
evāha---**paryaṅkād** iti tribhiḥ \| **utthāpya** bhūmitaḥ svāṅke
niveśyety arthaḥ \| padmavat sarva-santāpaharaṇādi-guṇa-yuktena pāṇinā
**pra**karṣeṇa punaḥ punar āvṛtty-ādinā **amṛjat** \|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** anukampām
evāha---**paryaṅkād** iti tribhiḥ \| **utthāpya** bhūmitaḥ svāṅke
niveśyety arthaḥ \| **prakarṣeṇa** āvṛtty-ādinā **amṛjat** \|\|26\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : tām utthāpya caturbhuja**
ity-ādi \| **caturbhuja** iti dvābhyāṁ parirebhe, dvābhyāṁ keśān
babandhety arthaḥ \| caturbhujas tadaivābhavad iti mantavyam \|
antaḥ-pure santataṁ dvibhujatvenaiva sthitatvāt \| caturbhujatvam
atraiva śobhate \|\|26\|\| (27-28)

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : caturbhuja** iti
utthāpanāśleṣaṇa-vaktra-parimārjanārtham āviṣkṛta-bhuja-catuṣṭaya ity
arthaḥ \| **samūhya** nibadhya \|\|26\|\|

**\...**

**\|\| 10.60.27-28\|\|**

**pramṛjyāśru-kale netre stanau copahatau śucā \|**

**āśliṣya bāhunā rājan ananya-viṣayāṁ satīm \|\|**

**sāntvayāmāsa sāntvajñaḥ kṛpayā kṛpaṇāṁ prabhuḥ \|**

**hāsya-prauḍhi-bhramac-cittām atad-arhāṁ satāṁ gatiḥ \|\|**

**śrīdhara-svāmī (bhāvārtha-dīpikā) : aśrukale** aśrubhiḥ śobhite \|
**śucā** śokāśrubhiḥ \| **sāntvayāmāsa** anunītavān \|\|27-28\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : ananya-viṣayāṁ**
haṭha-prāpta-kṛṣṇām---

> viṣayo gocare deśe tathā janapade\'pi ca \|
>
> prabandhād yasya yo jñātas tatra rūpādike pūmān \|\| iti medinī \|

**atadarhām** evaṁ-vidha-hāsyāyogyām \| **pramṛjya** iti yugmakam \|
**prabhuḥ** **satīṁ** pātivratyādi-sad-guṇavatīṁ tāṁ **sāntvayāmāsa** \|
sāntvane hetuḥ---**satāṁ gatiḥ** \| sanmātrāṇāṁ svayam eva śaraṇaṁ, kim
uta tasyā ity āha---**ananya-viṣayām** ātmaikāśrayām \| tādṛśa-sāntvane
hetuḥ---**kṛpaṇāṁ** svopekṣā-mananena duḥkha-dīna-cittām \| tatra
hetuḥ---**hāsya-** iti \| tatra hetuḥ---**atadarhāṁ**
parama-sarala-svabhāvatvāt \|

nanu, tādṛśa-khedane jhaṭiti kathaṁ sāntvanaṁ syāt ?
tatrāha---**sāntvajñaḥ** sāntvanā-cāturya-paṇḍitaḥ \| tajjñatvam eva
vivṛṇoti---**pramṛjya** iti \| aśrūṇi kalayataḥ kṣarata ity
**aśru-kale** \| evaṁ tasya khedane sāntvane ca cāturīm anusmṛtya
sāścaryam ivāha---**prabhuḥ,** yadā yat karoti, tadā tatraiva samartha
ity arthaḥ \|\|27-28\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** aśrūṇi kalayataḥ
pravahata ity atha kale, tad vā śravaṇena śokākulaṁ śrīparīkṣitaṁ
svasthayann āha---he **rājan** iti \| yad vā, a-kāra-praśleṣeṇa
arājamāno mahā mlānaḥ sann ity arthaḥ \| yato na vidyate\'**nyo viṣayo**
gatir yasyās tām, yataḥ **satīṁ** pativratām \| **bāhunā** ity ekatvaṁ
vyagratayekenāṅke grahaṇāt \| anyena netrayor apareṇa, stana-yojanāc ca
\| yad vā, prāg-ukta-nyāyena ekatve\'pi dvitvasya bahutvasya ca prāptyā
gāḍhāliṅganaṁ bodhayati \| **prabhuḥ** sāntvana-samarthaḥ, yataḥ sāntvaṁ
miṣṭa-vākyaṁ jānātīti, śaṅkayā vyākulaṁ cittaṁ yasyās tām, ato na tāṁ
hāsya-prauḍhim arhatīti tathā tām \| so\'pi tādṛśa-janeṣu tādṛśīṁ
hāsya-prauḍhiṁ kartuṁ nārhatīty āśayenāha---**satāṁ gatir** iti
\|\|27-28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : pramṛjya** iti yugmakam \|
**prabhuḥ satīṁ** pātivratyādi-sad-guṇavatīṁ tāṁ **sāntvayāmāsa** \|
sāntvane hetuḥ---**satāṁ gatiḥ** san-mātrāṇāṁ svayam eva śaraṇaṁ, kim
uta tasyā ity āha---**ananya-viṣayām** ātmaikāśrayāṁ \| tādṛśa-sāntvane
hetuḥ---**kṛpayā** \| tatra hetuḥ---**kṛpaṇāṁ** svopekṣā-mananena
duḥkha-dīna-cittām \| atra hetu---**hāsya-** iti \| tatra
hetuḥ---**atad-arhāṁ** parama-sarala-svabhāvatvāt \|\
\
nanu, tādṛśa-khedane jhaṭiti kathaṁ sāntvanaṁ syāt ?
tatrāha---**sāntvajñaḥ** sāntvanā-cāturye paṇḍitaḥ \| taj-jñatvam eva
vivṛṇoti---**pramṛjya** iti \| aśrūṇi kalayataḥ kṣarata iti
**aśru-kale** \| evaṁ tasya khedane sāntvane ca cāturīm anusmṛtya
sāścaryam ivāha---**prabhuḥ** yadā yat karoti tadā tatraiva samartha ity
arthaḥ \|\|27-28\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : aśru-kale** aśru-dhare \|
**śucā** śokāśruṇā \|\|27-28\|\|

**\...**

**\|\| 10.60.29 \|\|**

**śrī-bhagavān uvāca---**

**mā mā vaidarbhy asūyethā jāne tvāṁ mat-parāyaṇām \|**

**tvad-vacaḥ śrotu-kāmena kṣvelyācaritam aṅgane \|\|**

**śrīdhara-svāmī (bhāvārtha-dīpikā) : mā mām** \| **tvad-vacaḥ** \"kiṁ
nu vadiṣyasi\" iti **śrotu-kāmena** śrotum icchatā **kṣvelyā** narmaṇā
evam **ācaritam** uktaṁ, na tattvataḥ \| he **aṅgane** ! sundari !
\|\|29\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : kṣvelir** narmaṇi hāse ca
iti niruktiḥ \| **mā** ity api yugmakam \| **mā mām** \|
**mābhyasūyethā** mayi doṣa-dṛṣṭiṁ mā kuru \|

nanv ananya-gatim api māṁ tyaktum icchasi kuto nābhyasūyā kāryā ?
tatrāha---**jāne** iti \| ataḥ kadācit kathañcid api na tyājyā iti
bhāvaḥ \|

nanu, tat kutas tādṛg uktaṁ ? tatrāha---**tvad-vaca** iti \|

nanu, tathāpi satyavacanena tvayā mithyā vaktuṁ na yujyate ?
tatrāha---**kṣvelyācaritam** iti \| narmasu tad yogyam ity arthaḥ \|
**aṅgane** ! parama-sundari ! iti stutiḥ \| aṅganāsv etad ucitam eveti
bhāvaḥ \| he **vaidarbhi** ! iti---viśiṣṭa-darbha-vanavāsibhir
mṛga-pakṣy-ādibhir iva tvayāpi tan na jñātam iti bhāvaḥ \|\|29\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** **mā mā** iti
saṁśrayād vīpsā \|\|29\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **māṁ mābhyasūyethā**
mayi doṣa-dṛṣṭiṁ mā kuru\| **mā**-śabdasya tatrāpy ādau prayogo
niṣedhasya dārḍhyārthaṁ, tat-prārthane vaiyagryāc ca \| nanu,
ananya-gatim api māṁ tyaktum icchasi, kuto\'sūyā na kāryā ?
tatrāha---**jāne** iti \| ataḥ kadācit kañcid api na tyājyaiveti bhāvaḥ
\| nanu, tat kutas tādṛg uktam ? tatrāha---**tvad-vacaḥ** iti \| nanu,
tathāpi satya-vacanena tvayā mithyā vaktuṁ na yujyate ?
tatrāha---**kṣvelyā** iti \| narmasu tadyogyam evety arthaḥ \| he
**aṅgane** ! iti sarvathā saundaryavatyā tvayā sundaram eva vaco
vaktavyam ity āśayeneti bhāvaḥ \|\|29\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : mā mā** ity api yugmakam \|
**mā** māṁ **mā abhyasūyethāḥ** mayi doṣa-dṛṣṭiṁ mā kuru \| nanu
ananyagatim api māṁ tyaktum icchasi kuto\'sūyā na kāryā ?
tatrāha---**jāne** iti \| ataḥ kadācit kathañcid api na tyājyeti bhāvaḥ
\| nanu, tat kutas tādṛg uktaṁ ? tatrāha---**tvadvacaḥ** iti \| nanu,
tathāpi satya-vacanena tvayā mithyā vaktuṁ na yujyate ?
tatrāha---**kṣvelyā** iti, narmasu tadyogyam ity arthaḥ \| he **aṅgane**
! paramasundarāṅgīti stutiḥ \|\|29\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : mā mā** ity-ādi \| he
**vaidarbhi** ! **mā** māṁ **māsūyethāḥ** \| mayi asūyāṁ mā kṛthāḥ \|
yad vā, mā mā abhyasūyethā iti sambhramād vīpsā \| nanv evaṁ paruṣaṁ
vacas tvayābhihitaṁ, katham asūyātra na kāryā ? ity āha---**tvad-vacaḥ
śrotu-kāmena kṣvelyā** parihāsena etad **ācaritam**, na tu
**hṛt-kaṣāyeṇa** \|\|29\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nanu, tvayā ced idaṁ
śarīraṁ tyaktaṁ, tarhi katham eṣa mahā-bhāro mayā voḍhavyaḥ ? ity ato
mayāpy etat tyajyate \| tatrāśleṣāśru-mārjanādinā kapaṭa-premāṇaṁ
prakaṭīkṛtya yat pratyūhaṁ vidhatse, tat kiṁ ? ato'py atiduḥkha-ditsā
punar api te vartate ! iti svasmin doṣāropaṇam āśaṅkyāha---**mā** iti \|

he **vaidarbhi** ! **mā** māṁ **mā asūyethāḥ** \| nanu ca hanta hanta
parama-kāruṇike tvayi mama neyam asūyā, kiṁ tu tvat-pārśve sthitvā
duḥkham eva prāpnuvatyāḥ mama hitārtham eva sukhamayīm anyāṁ gatiṁ yad
upadiṣṭavān asi tad ākarṇitavatyā mameyam ānanda-mūrcchaivābhūt \|
tad-bhaṅgaṁ ca tvaṁ kim akārṣīḥ ? sā yadi kṣaṇam aparam apy asthāsyat,
tadā mama tava ca paramaiva nirvṛttir abhaviṣyad iti tasyāḥ
sa-prema-vakroktim āśaṅkyāha---**tvāṁ** **mat-parāyaṇāṁ**
mad-ananya-gatim ahaṁ **jāne**, tarhi katham evaṁ durvākyam avocaḥ ?
tatrāha---**tvad-vacaḥ** kāṁ kāṁ vakroktiṁ vadiṣyatīti **śrotukāmena**
mayā **kṣvelyā** narmaṇaiva **ācaritam** \| evam uktaṁ na tu tattvataḥ
\| he **aṅgane** ! sundari \|\|29\|\|

**\...**

**\|\| 10.60.30-31 \|\|**

**mukhaṁ ca prema-saṁrambha-sphuritādharam īkṣitum \|**

**kaṭākṣepāruṇāpāṅgaṁ sundara-bhru-kuṭī-taṭam \|\|**

**ayaṁ hi paramo lābho gṛheṣu gṛha-medhinām \|**

**yan narmair īyate yāmaḥ priyayā bhīru bhāmini \|\|**

**śrīdhara-svāmī (bhāvārtha-dīpikā) : prema-saṁrambheṇa** praṇaya-kopena
**sphuritaḥ** kampito'**dharo** yasmiṁs tat \| **kaṭākṣās** tair
ākṣepair **aruṇāv apāṅgau** yasmiṁs tat \| ata eva **sundaraṁ** kuṭilaṁ
**bhrukuṭī-taṭaṁ** yasmiṁs tat \|\|30\|\|

nanu kalahe kiṁ kautukaṁ sukhaṁ vā ? ata āha---**ayaṁ hi** iti \|
**narmair** narmabhiḥ \| **yāmaḥ** kālaḥ \|\|31\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** eka-deśa-nyāyena
**kaṭa**-padaṁ kaṭākṣa-param \| narmokto prayojanāntaraṁ
cāha---**prema-saṁrambheṇa** iti tair vyākhyātam \| nanu, yadi
satya-kāmasya bhagavatas tathābhūtaivecchāsīt, tadā tadānīm eva rukmiṇī
sa-kopa-kuṭila-kaṭākṣā kathaṁ nābhūt ? iti cet, icchā-śaktir hi
bhagavata evādhīnā, premā tu taṁ bhagavantam apy adhīnīkarotīti
premṇo\'gre na tasyāḥ kāpi prabhaviṣṇutā \| premā hy ānanda-rūpam api
bhagavantam atiśayenānandayituṁ tad-icchām api kadācid anyathā karoti \|

idam atra tattvam---āsāṁ rukmiṇy-ādīnāṁ
madhura-prema-sneha-praṇaya-māna-rāgānurāgeṣu saptasu sthāyi-bhāveṣu
madhye kadācit kaścit svāvasaraṁ prāpyodayata iti \| atas tadānīṁ
vyajana-sevā-maye\'nurāgaḥ sthāyi-bhāva evodagāt \| tasya ca
dainya-sañcāri-prābalyāt tasyāḥ kheda-cintā-moha evābhūt, na tu tasmin
praṇaya-kopa-kaṭākṣādayaḥ \| te copariṣṭān māna-sthāyi-bhāvodaya-kṣaṇeṣu
bhaviṣyanty eva \| kiṁ ca, ghṛta-snehavatyā rukmiṇyā
māna-kauṭilyātiśayaḥ prāyo nodayate, madhu-snehavatyāḥ satyabhāmāyā
anurāgo\'pi māna-garbha eveti
saṁrambha-sakampādhara-kuṭila-kaṭākṣādi-mukhaṁ kṛṣṇasya tatraiva
sampadyata iti \|\|30 \|\|

**prema-saṁrambheṇa** praṇaya-kopena **sphuritaḥ** kampito'**dharo**
yasmiṁs tat \| **kaṭākṣās** tair ākṣepair **aruṇāv apāṅgau** yasmiṁs tat
\| ata eva **sundaraṁ** kuṭilaṁ **bhrukuṭī-taṭaṁ** yasmiṁs tat
\|\|30\|\|

nanu kalahe kiṁ kautukaṁ sukhaṁ vā ? ata āha---**ayaṁ hi** iti \|
**narmair** narmabhiḥ \| **yāmaḥ** kālaḥ \|\|31-32\|\|

*kautukam* adbhutam \| *yat* yaḥ \| ***narmas*** tu narmaṇā sāddham iti
dvirūpa-kośād ad-anto'pi narma-śabdaḥ \| ***yāmas*** tu prahare kāle iti
medinī \|

\[**toṣāṇī:**\] **hiṁ** yasmād **ayaṁ gṛheṣu** vartamānānāṁ
**gṛha-medhināṁ** gṛheṣu lābhaḥ phalaṁ sukham ity arthaḥ \| **gṛheṣu**
iti proṣitādīnāṁ tat-sukhaṁ niṣedhati---**yāma** eka-praharo'pi \|
**priyayā** iti sarvābhyo me tvam ativallabhā, atas tvayaiva saha etad
yujyata iti \| he **bhīru** ! iti---bhayamaya-dakṣiṇa-prema-svabhāvād
eva śaṅkāṁ vahasi, na tu vicāreṇeti bhāvaḥ \| atas tadānīm api
krodhāṁśānabhivyaktau sa-kautukaṁ tad-udbhāvanāya tam āropayati---he
**bhāmini** ! iti \| evaṁ mā mā vaidarbhy asūyethāḥ \[29\] ity api \|

atra śrī-bhagavataḥ sa-kautuko\'yam abhiprāyaḥ---iyaṁ khalu
sarala-premavatī parama-gāmbhīryavatīti tato mamābhīṣṭaḥ
priyā-kopa-vilāsaḥ prema-nibandha-prakāśaka-savikāra-kaṣṭokti-viśeṣo vā
nāsyāṁ sphuṭam upalabhyate, tasmāt kopa-vilāso vā taj-jananābhāve tu
dvitīyas tādṛśokti-viśeṣo vā yathā syāt prakāśeta, tathā bāḍhaṁ
parihāsena prayatiṣye \| tatra yasyāṁ kopa-janane bhrātṛ-vairūpyādikam
api kāraṇaṁ nāsīt tasyāṁ tatrānyat paramāyogyam eva \| kintv aham eva
mad-aviśleṣa-sukham evāsyāḥ sarvasvam iti tad-darpa-nyak-kāreṇaiva kopaḥ
sambhavet \| yadi tato'pi kopo nāvirbhavet, tathāpi mad-viśleṣa-bhayena
pūrvānurāgavad adhunāpi vikāra-viśeṣa-sahito nigadenaiva
prema-nirbandhaḥ prakāśyateti \| tatra rāja-putrīpsitā bhūpaiḥ \[10\]
ity-ādikasya tasya śrī-kṛṣṇa-vacanasya sa-praṇayatvaṁ parihāsa-mayatvaṁ
ca, tāṁ rūpiṇīm \[9\] iti, prītaḥ smayan \[9\] ity anena ca vyaktam \|
parihāsamayatvaṁ tu viśeṣato\'py uktaṁ prasaṅgena \| tasyāḥ
prema-sāralyādi-dvayam api tad dṛṣṭvā bhagavān \[25\] ity-ādinā \|

hāsyaṁ \[25\] parihāsaḥ \| tatra prauḍhiḥ \[25\] \"avaśyam enāṁ
sarala-premavatīm api gambhīrām api kṣobhayiṣyāmi\" iti garvaḥ \| tāṁ
praṇaya-rasa-kauṭilyābhāvena ajānatyā ity arthaḥ \| evamagre'pi
hāsya-prauḍha-bhramac-cittām \[28\] iti \| tatra tena parihāsena
kopa-vilāsādi-darśanam evābhīṣṭam iti svayam evoktam---mā mā vaidarbhi
\[29-31\] iti tribhiḥ \|

atha tasya tat-prema-nibandha-prakāśaka-vikāra-darśanecchāpi
prāktanenaiva vākyena vyaktā--- tad dṛṣṭvā bhagavān \[29\] ity-ādinā \|
tathā nigadanenaiva tad-vyakti-darśanecchāpi svayam eva
vyañjayiṣyate---sādhvy etac chrotu-kāmaiḥ \[49\] iti \| tathaiva ca
tasyā vākyam---jāḍyaṁ vacas tava gadāgraja \[40\] ity-ādi \| evaṁ
sva-darpa-nyakkāreṇa tat-kṣobho darśitaḥ \|

atha tad-aviśleṣa-nyakkāreṇa tat-kṣobho darśitaḥ \| tad-aviśeṣa-nyakkāre
śrī-śuka-vākyam---etāvad uktvā \[21\] ity-ādi \| anyasya tatra hetutvaṁ
bhagavataiva nirākariṣyate---bhrātur virūpa-karaṇam \[56\] ity-ādineti
\|\|31\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** kopāvilaṁ vaco\'pi na
śrutam, tad-darśana-śravaṇārtham idam uktam ity āha---**mukhaṁ ca**
ity-ādi \| **kaṭākṣe apāruṇaḥ,** atyantāruṇo\'pājo yatra,
apa-śabdo\'trādhikyārthaḥ \| he **bhīru** bhīta! he **bhāmini** kopane
\|\|30-31\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tathāpy avācyaṁ tādṛśaṁ
duḥkha-pradaṁ vaco vaktuṁ na yujyate ? satyam, kiṁ tu
daihika-saundarya-viśeṣaṁ ca draṣṭum ity āha---**mukhaś ca** iti \|
samāsāntaḥ praviṣṭasyāpi **prema-saṁrambha**- ity asya parato\'py
ākarṣaḥ, tatraiva tat-tat-sampatteḥ, sphuritādharatvādīnāṁ yathottaraṁ
saundaryādhikye saṁrambha-lakṣaṇatve vā śraiṣṭhyam \| tādṛg-uktiṁ vinā
krodhānudayena tat-tat-saundaryānubhavāsiddher iti bhāvaḥ \|\|30 \|\|

**hi** eva \| **ayam** eva, **gṛheṣu** vartamānānāṁ **gṛha-medhināṁ**
pañca-yajñādi-gṛhastha-dharme dīkṣitānāṁ gṛhiṇāṁ vā, **lābhaḥ** phalaṁ
sukham ity arthaḥ \| **gṛheṣu** iti proṣitādīnām anya-prayojanasyāpy
apekṣyatvāt \| yad vā, gṛha-madhya ity arthaḥ, sabhādau tad-asambhavāt
\| **parama** iti viṣayāntara-bhogādinā sadyas tādṛk-sukhānutpatteḥ \|
**yāma** eka-praharo\'pi \| **priyayā** iti sarvābhyo me tvam
ativallabhā, atas tvayaiva saha etad yujyata iti \| he **bhīru** ! iti
sādhvītvena bhaya-svabhāvād eva śaṅkāṁ vahasi, na ca vicāreṇeti \| he
**bhāmini** ! iti ca praṇaya-kopa eva tvayā kartuṁ yujyate, na tv
īdṛśa-duḥkhādikam iti bhāvaḥ \|\|31\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : prema-saṁrambha-** iti
tṛtīyā-luk chāndasaḥ \| ataḥ **kaṭa**- ity-ādikayor apy anvayaḥ sarveṣām
eva viśeṣaṇānāṁ \| vacasi **mukhe** cānvayaḥ \|\|30 \|\|

**hi** yasmād **ayaṁ** **gṛheṣu** vartamānānāṁ **gṛha-medhināṁ** gṛhiṇāṁ
**lābhaḥ** phalaṁ sukham ity arthaḥ \| **gṛheṣu** iti proṣitādīnāṁ tu
tathā sukhaṁ niṣedhayati \| **yāmaḥ** eka-praharo'pi \| **priyayā** iti
sarvābhyo'pi me tvam ativallabhā, atas tvayaiva sahaitat yujyata iti \|
he **bhīru** ! iti bhaya-maya-dakṣiṇa-prema-svabhāvād eva śaṅkāṁ vahasi,
na tu vicāreṇeti bhāvaḥ \| atas tadānīm api krodhāṁśānabhivyaktī
sa-kautukaṁ tad-udbhāvanāya tam āropayati---he **bhāmini** ! iti \|

evaṁ mā mā vaidarbhy asūyethā \[25\] ity api \| atra śrī-bhagavataḥ
sa-kautuko\'yam abhiprāyaḥ---iyaṁ khalu sarala-premavatī
parama-gāmbhīryavatīti tato mamābhīṣṭaḥ priyā-kopa-vilāsaḥ
prema-nibandha-prakāśaka-savikāra-kaṣṭokti-viśeṣo vā nāsyāṁ sphuṭam
upalabhyate, tasmāt kopa-vilāso vā taj-jananābhāve tu dvitīyas
tādṛśokti-viśeṣo vā yathā syāṁ prakāśena, tathā bāḍhaṁ parihāsena
prayatiṣye \| tatra yasyāṁ kopa-janane bhrātṛ-vairūpyādikam api kāraṇaṁ
nāsīt tasyāṁ tatrānyat paramāyogyam eva \| kintv aham eva
mad-aviśleṣa-sukham eva cāsyāḥ sarvasvam iti tad-darpa-nyak-kāreṇaiva
kopaḥ sambhavet \| yadi tato'pi kopo nāvirbhavet, tathāpi
mad-viśleṣa-bhayena pūrvānurāgavad adhunāpi vikāra-viśeṣa-sahito
nigadenaiva prema-nirbandhaḥ prakāśyateti \|

tatra rāja-putrīpsitā bhūpaiḥ \[10\] ity-ādikasya tasya
śrī-kṛṣṇa-vacanasya sa-praṇayatvaṁ sa-parihāsa-mayatvaṁ ca, tāṁ rūpiṇīm
\[9\] ity-ādau, prītaḥ smayan \[9\] ity antena ca vyaktam \|
parihāsamayatvaṁ tu viśeṣato\'py uktaṁ prasaṅgena \| tasyāḥ
prema-sāralyādi-dvayam api tad dṛṣṭvā bhagavān \[25\] ity-ādinā \|

hāsyaṁ \[25\] parihāsaḥ \| tatra prauḍhiḥ \[25\] \"avaśyam enāṁ
sarala-premavatīm api gambhīrām api kṣobhayiṣyāmi\" iti garvaḥ \| tāṁ
praṇaya-rasa-kauṭilyābhāvena ajānatyā ity arthaḥ \| evam agre'pi
hāsya-prauḍha-bhramac-cittām \[28\] iti \| tatra tena parihāsena
kopa-vilāsādi-darśanam evābhīṣṭam iti svayam evoktam---mā mā vaidarbhi
\[29-31\] iti tribhiḥ \|

atha tasya tat-prema-nibandha-prakāśaka-vikāra-darśanecchāpi
prāktanenaiva vākyena vyaktā--- tad dṛṣṭvā bhagavān \[29\] ity-ādinā \|
tathā nigadanenaiva tad-vyakti-darśanecchāpi svayam eva
vyañjayiṣyate---sādhvy etac chrotu-kāmaiḥ \[49\] iti \| tathaiva ca
tasyā vākyam---jāḍyaṁ vacas tava gadāgraja \[40\] ity-ādi \| evaṁ
sva-darpa-nyakkāreṇa tat-kṣobho darśitaḥ \|

atha tad-aviśleṣa-darpa-nyakkāreṇa tat-kṣobho darśitaḥ \|
tad-aviśeṣa-nyakkāre śrī-śuka-vākyam---etāvad uktvā \[21\] ity-ādi \|
anyasya tatra \[tu\] hetutvaṁ śrī-bhagavataiva nirākariṣyate---bhrātur
virūpa-karaṇam \[56\] ity-ādineti \|\|31\|\|

\[*prīti-sandarbhasya 386-anucchedo draṣṭavyaḥ, tathā cātra
10.60.10-śloko\'pi draśṭavyaḥ*.\]

---------------------------------------------------------------------------------------------------------------------

**jīva-gosvāmī (krama-sandarbhaḥ) :** tadānīm api krodhāṁśānabhivyaktau
sa-kautuka-tadanāya tam āropi---he bhāminīti \| evaṁ mā māṁ
vaidarbhyasūyethāḥ \[bhā.pu. 10.60.29\] ity api na tvevam \|\|31-34\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** nanv evaṁ parihāsaḥ kiṁ
buddhimatā kriyate ? ity āha---mukhaṁ ca prema-saṁrambha-sphuritādharam
īkṣitum \| tava kopo na mayā dṛṣṭaḥ kadācid api, tadāvalamba-vaco na
śrutam iti tathā vihitam ity arthaḥ \| **kaṭākṣe apāruṇaḥ** apāṅgo
yatra, apa-śabdo'trādhikyārthaḥ, avyayānām anekārthatvāt \| he **bhīru**
bhīte ! \|\|30\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** narmoktau prayojanāntaraṁ
cāha---**prema-saṁrambheṇa** praṇaya-kopena **sphuritaḥ**
kampito'**dharo** yatra tat \| **kaṭā-**śabdena **kaṭākṣāḥ,** tair
**ākṣepe** **aruṇāv apāṅgau** yasmin, ata eva **sundaraṁ** kuṭīlaṁ
**bhrūkuṭi-taṭaṁ** yasmin, tac **ca** tat **mukham** **īkṣituṁ** ca \|

nanu, yadi satya-kāmasya bhagavatas tathā-bhūtaivecchā āsīt, tadā
tadānīm eva rukmiṇī sa-kopa-kuṭila-kaṭākṣā kathaṁ nābhūt ? iti cet
ucyate---icchā-śaktir hi bhagavata evādhīnā \| premā tu taṁ bhagavantam
apy adhīnīkarotīti premṇāgreṇa tasyāḥ kāpi prabhaviṣṇutā premā hi
ānanda-rūpam api bhagavantam atiśayenānandayituṁ tad-icchām api kadācid
anyathā karoti \| idam atra tattvam---āsāṁ rukmiṇy-ādīnāṁ
madhura-prema-rasavatīnāṁ rati-prema-sneha-praṇaya-māna-rāgānurāgeṣu
saptasu sthāyi-bhāveṣu madhye kadācit kaścit svāvasaraṁ prāpyodayate ity
atas tadānīṁ vyajana-sevā-samaye anurāgaḥ sthāyi-bhāva evodagāt \| tasya
ca dainya-sañcāri-prābalyāt tasyāḥ kheda-cintā moha evābhūt, na tu
tasmin praṇaya-kopa-kaṭākṣādayaḥ \| te copariṣṭān
māna-sthāyi-bhāvodaya-kṣaṇeṣu bhaviṣyanty eva \| kiṁ ca,
ghṛta-snehavatyā rukmiṇyā māna-kauṭilyātiśayaḥ prāyo nodayate \|
madhu-snehavatyāḥ satyabhāmāyās tu anurāgo'pi māna-garbha eveti
saṁrambha-sakampādhara-kuṭila-kaṭākṣādi-sukhaṁ kṛṣṇasya
tatraivābhisampadyata iti \|\|30\|\|

nanu, mat-kṛtayā vyajanādi-paricaryayā duḥkhaṁ labhase, kiṁ tu tāṁ
parityaktavatyā mama kaṭhora-kopoktyaiva sukhaṁ labhase \| aparaṁ ca
priyāyā mama saharṣa-sotphullaṁ mukhaṁ tvan-nayanābhyāṁ na rocate, kintv
atiduḥkha-rukṣaṁ kopa-vivarṇīkṛtaṁ rasa-pratikūlaṁ bhru-kuṭi-bhīṣaṇaṁ
mukham eva rocata \| iti ko'yaṁ te svabhāvaḥ ? tatrāha---**ayam** iti
\|\|31\|\|

**\...**

**\|\| 10.60.32-33\|\|**

**śrī-śuka uvāca---**

**saivaṁ bhagavatā rājan vaidarbhī parisāntvitā \|**

**jñātvā tat-parihāsoktiṁ priya-tyāga-bhayaṁ jahau \|\|**

**babhāṣa ṛṣabhaṁ puṁsāṁ vīkṣantī bhagavan-mukham \|**

**sa-vrīḍa-hāsa-rucira-snigdhāpāṅgena bhārata \|\|**

**śrīdhara-svāmī (bhāvārtha-dīpikā) : bhagavatas** tasya aiśvarya-yuktaṁ
**mukhaṁ** **sa-vrīḍena hāsena rucireṇa snigdhenāpāṅgena vīkṣamāṇā**
\|\|33\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : sā** vaidarbhī \| **tasya**
kṛṣṇasya **parihāsa-vacanam**\| **vaidarbhī** tādṛśānurāgeṇa vidarbhād
āgatā vā \| **priyeṇa** tena yas **tyāgaḥ** svasya tyājanaṁ, tasmād
**bhayam** \|\|32\|\|

**puṁsām ṛṣabham** iti sarva-saundarya-vaidagdhyādikam uktam \| ato
**bhagavad** iti \| svenaiva susnigdha-smita-śrama-jalādinā ca śrīmat,
ata eva **vi**śeṣeṇa **īkṣamāṇā** \| kena ?
**sa-vrīḍa-hāsa-rucira-snigdhāpāṅgena** \| tatra **vrīḍā**-pūrvaṁ
hāsya-prauḍhi-jñānāśakteḥ, **hāsaḥ** samprati hāsya-prauḍhānusandhānāt,
vrīḍā-sahitena hāsena ruciraḥ snigdhaś ca prema-rasārdro yo\'pāṅgaḥ,
tena, itīkṣaṇa-viśeṣo'pi darśitaḥ \| evaṁ ca paramottamayos tayoḥ
prema-saṁvādo mahāvaṁśa-yaśaskara-guṇatvāt tvam eva boddhum arhasīti \|
atas tatra mano nidhehīty āha---**bhārata** iti \|\|33\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : puṁsām ṛṣabhaṁ**
puruṣottamaṁ **mukhaṁ vīkṣatī** nirīkṣamāṇā, **mukhaṁ**
viśinaṣṭi---bhagavat śrīmat, bhagaṁ śrī-kāma-māhātmyam, anyathā
**bhagavan-mukhaṁ** vīkṣya **puṁsām ṛṣabhaṁ** **babhāṣa** iti viruddhaṁ
syāt \|\|33\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **bhagavatā**
sarva-śaktimatā, ataḥ **pari** sarvato-bhāvena **sāntvitā** satī, yato
**vaidarbhī** kanyātve\'pi tad-arthaṁ tyakta-sarvārthā iti \| yad vā,
parama-vaidagdhyā tattvaṁ boddhuṁ samartheti bhāvaḥ \| atas tasya tāṁ vā
tena prāg-uktāṁ sarvāṁ **parihāsenaivoktiṁ** **jñātvā** **priyeṇa** tena
yas **tyāgaḥ** svasya tyajanaṁ, tasmād **bhayam** \| yad vā, bhaya-tyāge
hetuḥ---**vaidarbhī**, na ca maithilīti taj-janmany eva tat-sambhavāt \|

nanu, tathāpi tasmin viśvasituṁ nārhati ? iti, tatrāha---**bhagavān**
iti \| śrī-raghunāthatve prāya ārya-dharmo darśitaḥ, adhunā ca
bhakta-vātsalyādi-sarva-sadguṇa-prakaṭanāt tādṛktvaṁ na sambhaved iti
bhāvaḥ \| he **rājan** ! iti ca aho tayāpi tasmāt tādṛśa-bhayaṁ
prāpyate, katham anyena viśvāsaḥ kāryaḥ ? iti praṇayoktiḥ \|\|32\|\|

**puṁsām ṛṣabham** iti---sarva-saundarya-vaidagdhyādikam uktam \| ataḥ
śrī-**bhagavataḥ** śramādi-jāta-prasveda-kaṇikādinā snigdha-hāsādinā ca
śrīmataḥ, ity antaḥ-prasādaḥ sūcitaḥ \| ata eva **vīkṣamāṇā** \| kena ?
**sa-vrīḍa-hāsa-rucira-snigdhāpāṅgena** \| tatra vrīḍā
hāsya-prauḍhi-jñānāśakteḥ \| kiṁ vā, sādhvī-svabhāvād bhāva-viśeṣād vā
hāso hāsya-prauḍhānusandhānāt, antaḥ-prasādodayād vā, bhāva-viśeṣād eva
vā, vrīḍā-sahitena hāsena ruciraś ca snigdhaś ca prema-rasārdro
yo\'pāṅgaḥ teneti \| **vīkṣamāṇā** iti vi-śabdārtho\'pi darśitaḥ \| evaṁ
tasyā api parama-vaidagdhyādikam uktam \| tena ca dvayor api
paramottamatvādinā vakṣyamāṇārthasya paratamatvaṁ sūcitam \| tac ca
mahāvaṁśajatvāt paramottamas tvam eva boddhum arhasīti \| atas tatra
mano nidhehīty āha---he **bhārata** iti \|\|33\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ):** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : vaidarbhī** tādṛśānurāgeṇa
vidarbhād āgatā yā \| **priyeṇa** tena yas **tyāgaḥ** svasya tyajanaṁ,
tasmād **bhayam** \|\|32\|\|

**puṁsām ṛṣabham** iti sarva-saundarya-vaidagdhyādikam uktam \| ato
**bhagavad** iti svenaiva susnigdha-smita-śrama-jalādinā ca śrīmat, ata
eva viśeṣeṇekṣamāṇā \| kena ? **sa-vrīḍa-hāsa-rucira-snigdhāpāṅgena,**
tatra **vrīḍā** pūrva-hāsya-prauḍhi-jñānāśakteḥ **hāsaḥ** samprati
hāsya-prauḍhy-anusandhānāt vrīḍā-sahitena hāsena **ruciraś** ca
**snigdhaś** ca prema-rasārdro yo\'pāṅgaḥ, tena īkṣaṇa-viśeṣo'pi
darśitaḥ \| eṣa ca paramottamayoḥ tayoḥ
prema-saṁvāda-mahāvaṁśa-yaśaskara-guṇatvāt tvam eva boddhum arhasi ity
atas tatra mano nidhehīty āha---**bhārata** iti \|\|33\|\|

**\...**

**\|\| 10.60.34 \|\|**

**śrī-rukmiṇy uvāca---**

**nanv evam etad aravinda-vilocanāha**

**yad vai bhavān bhagavato'sadṛśī vibhūmnaḥ \|**

**kva sve mahimny abhirato bhagavāṁs try-adhīśaḥ**

**kvāhaṁ guṇa-prakṛtir ajña-gṛhīta-pādā \|\|**

**śrīdhara-svāmī (bhāvārtha-dīpikā) :**

asamatvaṁ bhayaṁ durgāśrayaṇaṁ prabalaiḥ kaliḥ \|

arājatvam avijñātālaukikehāvasādanam \|\|

niṣkiñcanatvaṁ tat-prītir āḍhyānādaraṇīyatā \|

anaucityaṁ nirguṇatvaṁ vṛthā-ślāghā ca bhikṣubhiḥ \|\|

audāsīnyam akāmatvaṁ sva-doṣān ṣoḍaśāsataḥ \|

ajñatvādīrgha-darśitve bhaimyā rājñāṁ bahūn guṇān \|

kṛṣṇe narmoditān bhaiṣmī nyaṣedhat tad-guṇa-stavaiḥ \|\|

bhagavatā sva-nindā-parāṇīva yāni vacanāny uktāni tāni
sarvotkarṣa-paratayā vyācakṣāṇā pratibhāṣate sma, tatra yad uktaṁ,
kasmān no vavṛṣe'samān \[bhā.pu. 10.60.11\] iti tatrāsāmyaṁ satyam evety
āha---**nanv evam** iti \| he **aravinda-vilocana**, **try-adhīśas**
trayāṇāṁ brahmādīnām apy adhīśo niyantā tvaṁ **kva** ? **kva cāhaṁ**
guṇa-prakṛtis triguṇa-svabhāvā prākṛtā guṇamayī prakṛtir vā \| nanu tvam
evādhīśvarī śrīḥ sarvair upāsyatvād iti ced ata āha---**ajñaiḥ**
sakāmair **gṛhītau pādau** yasyāḥ sā \|\|34\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *asamatvam* atulyatvam \|
*avijñātaṁ* cālaukikaṁ ca *avijñātālaukike* te ca te *īhe*
cāvijñātālaukike \| he te ca *avasādanaṁ* caiteṣāṁ samāhāro
vijñātālaukikehāvasānam, tathā cāvijñātehālaukikehāvasādanaṁ ceti trayam
\| **tat-prītir** niṣkiñcana-prītiḥ \| *anaucityam* aucityābhāvaḥ \|
*asato*\'vidyamānān \| *bhaiṣmyā* dvau doṣo \| *tad-guṇa-stavaiḥ*
kṛṣṇa-guṇa-kathanaiḥ \| te doṣā eva guṇās tad-guṇā itiva \| tatra teṣu
*ṣoḍaśasu*, tatrety uktārtham eva \|\|

**yad bhavān āha**, **tad evam** eva \| **nanu** evārthe \| samo na
tvayeti kathaṁ ? **vibhūmno** deśa-kāla-vastu-pariccheda-sahitasya
vyāptasya bhavataḥ **sadṛśo** nāstīti, kiṁ tu **bhavān** eva
bhavat-samaḥ, rāma-rāvaṇayor yuddhaṁ rāma-rāvaṇayor iva itivat \|
mat-sadṛśī tvam iti cen nety āha---**kva** ? iti \|

nanu, brahmādayo mat-sadṛśā eva ? iti ced, āha---**adhīśa** iti \|
triguṇa-svabhāvatve vailakṣaṇyāsiddher āha---prākṛta-**guṇa**mayī
svābhāvika-guṇa-vikārā \| **prakṛtir** mūla-kāraṇaṁ, **guṇānām** ity
arthaḥ \| atrākṣipati bhagavān---*nanv* iti \| *ity ata* ity atra \|
**ajña**- iti---vidvāṁsas tu māṁ tyaktvaiva tvām upāsata iti bhāvaḥ \|

\[**toṣaṇī:** \] atra ṭīkā-padyeṣu *avijñāta*- ity-ādinā doṣa-trayam
*avijñātehā* ca *laukikehā* ca *avasādanaṁ* ca iti \| **bhavataḥ
sadṛśī** **nāham** iti yad bhavān āha---etad evaṁ satyam evety arthaḥ \|
kiṁ tu bhavata iti vaktavye **bhagavata** iti gauravāt \| **vai**
vyaktam \|

**nanu** niścitam \| kutaḥ ? **vibhūmnaḥ**,
anantādbhuta-māhātmya-paripūrṇasya \| aravindād api viśiṣṭa-locaneti
saundaryeṇāpi **na sadṛśī** iti bhāvaḥ \| asadṛśītvam eva
vyañjayati---**kva** ? iti \| **sve mahimni** iti svarūpam eva mahimā
parama-praśaṁsā-hetuḥ, paramānanda-rūpatvāt tasminn ity arthaḥ \| tādṛśe
tatra **abhi** sarvato-bhāvena, yato **bhagavān** sarvotkṛṣṭa-pade
vartate, ahaṁ tu **guṇā** jāḍyādi-doṣa-yuktās tamaḥ-paryantā trayaḥ \|
**prakṛtiḥ** svarūpaṁ yasyāḥ sā \| **kva** sarva-nikṛṣṭa-pade varte\'to
mahad evāntaram iti bhāvaḥ \| evaṁ svarūpa-gate gaurava-lāghave darśite
\|

aiśvarya-gate apy āha---**trayāṇāṁ** guṇānāṁ brahmādīnāṁ vā **īśa**
ārādhyaḥ puruṣaḥ, tasyāpy uparīśo bhagavān **adhīśaḥ**, ahaṁ tv
**ajñais** tvad-bahirmukhair **gṛhītā** āśritāḥ **pādā** aṁśāḥ
sattvādi-vaibhava-rūpā yasyāḥ, sā, tat-sārāṁśa-jagal-lakṣmītve\'py
**ajñair** indrādibhir evāśrito **pādau** caraṇe yasyāḥ sā ity
arthāntara-vyaktir iti svasya svarūpa-śaktitve\'pi
nijāṁśābhāsa-māyā-śaktitvenopanyāso dainyeneva, ṭīkāyāṁ prathamārthavat
\| ato vāstavārthe dainyaṁ yathā **sve** svīye **mahimni** [kā
kadā]{.mark} sarvajñatvādi-rūpa-saundarya-sāmarthyādi-rūpe
vaibhave\'**bhirato** **bhagavān kva** ? **kva vāhaṁ**
svarūpa-bhūtatve\'pi śaktitvena śaktimattvāpekṣayā gauṇī **prakṛtir**
yasyāḥ sā, tathā trayāṇām tripād-vyāptiḥ pare dhāmni anityaṁ pādam
aiśvaram iti pādmottara-khaṇḍānusāreṇa
vaikuṇṭha-gata-tripād-vibhūti-rūpāyāṁ sarvoparīśvaro bhagavān **kva** ?
**kva cāham** asya viṣṇos tava jñair jñātṛbhir eva **gṛhītau pādau**
yasyāḥ sā, tvan-mahimānugati-mātra-siddha-tat-tad-aiśvaryety arthaḥ \|

atha dainyaṁ vināpi vāstavārthe tat-tad-uttaram---yathaivam evambhūto
bhagavān kva kutrānyatra vartate ? kiṁ tu sarvadā \| mamāśrayatvenaiva
vartate, ahaṁ kva kutrānyatra ? kiṁ tu sarvadā tvad-āśritatvenaiva
varte, tathā guṇā bhavata aiśvaryādaya eva prakṛtiḥ svarūpaṁ yasyāḥ sā
\| ata eva na vidyate jñaḥ paṇḍito yebhyas tair gṛhīta-pādeti \| evaṁ
katham asamatvaṁ ghaṭata iti bhāvaḥ \|\|34\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** **nanv** **evam**
ity-ādi \| **nanu**, bhoḥ! **evam etad** yad uktaṁ tad eva, kintv
artho\'nya iti prapañcayati---tvaṁ **tryadhīśaḥ**, trayāṇāṁ guṇānām
adhīśo niyantā guṇātītaḥ, **ahaṁ** **guṇa-prakṛtiḥ** \| tvaṁ **sve
mahimni** ānande **abhirataḥ** \| aham **ajña-gṛhīta-pādā** iti śrīr apy
ahaṁ na tava yogyā iti satyam eva, kiṁ tu tavaitad vaktuṁ na yogyam, na
hy uttamaḥ svaṁ mahimānaṁ prakaṭayati \| rājaputri \[bhā.pu. 10.60.10\]
iti sambodhana-janite kope svarūpa-sphūrtyā pratyuttaram \|\|34\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **bhavataḥ sadṛśī** nāham
iti **yad bhavān āha** \| pāṭhāntare\'pi sa evārthaḥ, kintu bhavata iti
vaktavye **bhagavata** iti gaurava-bhavāt \| **vai** vyaktam\| **nanu**
niścitam \| **evam etat** satyam evety arthaḥ \| kutaḥ ?
**vibhūmno**\'nantādbhuta-māhātmya-paripūrṇasya, **aravindād** api
**vi**śiṣṭa-**locana** iti saundaryeṇāpi na sadṛśīti bhāvaḥ \| tat tad
evābhivyañjayati---**kva** iti \| **sve**\'sādhāraṇe **mahimni**
nijānande\'bhito rataḥ, yato **bhagavān** sākṣāt parameśvaraḥ, ata eva
**adhīśaḥ**, ahaṁ viṣaya-sukhādy-apekṣikā strī \| evaṁ tasya trayāṇāṁ
viśeṣaṇānāṁ viruddhārthatvena yathā-saṅkhyaṁ vyākhyeyam \| yad vā,
**bhagavān** iti pūrvavad **bhavān** ity arthaḥ \| tataś ca tasya dvayor
viśeṣaṇayor virodhenāsyā viśeṣaṇa-dvayam \| anyat tair vyākhyātam \|

yad vā, **sve mahimni** ekasminn eva karmaṇi yugapal
laukikatvaiśvaryayor yogena pūrva-pūrvato māhātmya-viśeṣe\'**bhiratas**
tat-prakaṭana-paraḥ \| tathā coktaṁ śrī-brahmaṇā dvitīya-skandhe karmāṇi
ātma-mahimopanibandhanāni \[bhā.pu. 2.7.26\] iti \| tac ca pūrvaṁ
vyākhyātam eva \| tat sambhāvayati---yato **bhagavān**
anantādbhuta-śakti-yukta iti \| atas **trayāṇām**
adho-madhyordhva-lokānām **adhīśaḥ**, ahaṁ
dakṣiṇaika-deśa-vidarbha-rāja-kanyā \| kiṁ ca, sva-**guṇaiḥ** prakṛtir
iva **prakṛtir** jaḍety arthaḥ \|

nanu, tarhi kṛtair loka-pāla-vibhūtibhir bhūpaiḥ prārthitā, vicārābhāvāt
? ity āha---**ajña**- iti \| ity ātmano\'**jña**-janādhīśatā paramājñatā
ca sūcitā \| evam utkrameṇa virodho vitarkyaḥ \|

yad vā, pūrvavat tasya viśeṣaṇābhyāṁ krameṇaivāsyā viśeṣaṇayor virodhaḥ
\| tathā hi, **kva sve mahimny abhirataḥ**, **kva guṇa-prakṛtiḥ**, kva
sarva-lokānām apīśvaraḥ, kva bhavan-mahimānabhijñaiḥ kṣudraiḥ sevyājñā
iti dik \|\|34\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atra ṭīkā-padyeṣu *avijñāta*-
ity-ādinā doṣa-trayam *avijñātehā* ca *laukikehā* ca *avasādanaṁ* ca iti
\| **bhavataḥ sadṛśī** **nāham** iti yad bhavān āha---etad evaṁ satyam
evety arthaḥ \| kiṁ tu bhavata iti vaktavye **bhagavata** iti gauravāt
\| **vai** vyaktam \|

**nanu** niścitaṁ \| kutaḥ ? **vibhūmnaḥ,**
anantādbhuta-māhātmya-guṇa-saundaryādi-paripūrṇasya **aravindād** api
**vi**śiṣṭa-**locana**- iti bhavad-ekāṅga-saundaryeṇāpi na **sadṛśī,**
kim uta sarvāṅga-saundaryeṇāpi na sadṛśī, kim uta sarvāṅga-saundaryeṇeti
bhāvaḥ \|

asadṛśītvam eva vyañjayati---**kva** ? iti \| **sve mahimni** iti
svarūpam eva mahimā parama-praśaṁsā-hetuḥ paramānanda-rūpatvāt tasminn
ity arthaḥ \| tādṛśe tatra **abhi** sarvato-bhāvena, yato **bhagavān**
sarvotkṛṣṭa-pade vartate, ahaṁ tu **guṇā** jāḍyādi-doṣa-yuktās
tamaḥ-paryantā trayaḥ \| **prakṛtiḥ** svarūpaṁ yasyāḥ sā \| **kva**
sarva-nikṛṣṭa-pade varte\'to mahad evāntaram iti bhāvaḥ \| evaṁ
svarūpa-gate gaurava-lāghave darśite \|

aiśvarya-gate apy āha---**trayāṇāṁ** guṇānāṁ brahmādīnāṁ vā īśaḥ
ārādhyaḥ puruṣaḥ, tasyāpy uparīśo bhagavān **adhīśaḥ** \| ahaṁ tv
**ajñais** tvad-bahirmukhair eva **gṛhītāḥ** āśritāḥ **pādā** aṁśāḥ
sattvādi-vaibhava-rūpā yasyāḥ sā \| tat-sārāṁśa-jagal-lakṣmītve'pi
**ajñair** indrādibhir evāśritau **pādau** caraṇe yasyāḥ sā ity
arthāntara-vyaktiḥ iti svasya svarūpa-śaktitve'pi
nijāṁśābhāsa-māyā-śaktitvena upanyāso dainyenaiva, ṭīkāyāḥ
prathamārthavat \| **tryadhīśa** ity asya ṭīkāyāṁ śrī-śiva-śrī-brahmaṇor
iva bhagavataḥ śrī-viṣṇor api śrī-kṛṣṇa-niyāmyatvaṁ sphuṭam evāṅgīkṛtam
\| ato vāstavārthe dainyaṁ yathā **sve** svīye **mahimni**
[kākasya]{.mark} sarvajñādi-rūpa-saundarya-sāmarthyādi-rūpe ca
vaibhave\'**bhirato bhagavān kva** ? **kva cāhaṁ** ? svarūpa-bhūtatve'pi
śaktitvena śaktimattvād apekṣayā **gauṇī prakṛtir** yasyāḥ sā \|

tathā trayāṇāṁ tripād-vyāptiḥ pare dhāmni anityaṁ pādam aiśvaram
\[padma-pu. 6\] iti pādmottara-khaṇḍānusāreṇa
vaikuṇṭha-gata-tripād-vibhūti-rūpāṇāṁ sarvoparīśvaro bhagavān kva ? kva
vāham asya viṣṇos tava **jñair** jñātṛbhir eva **gṛhītau pādau** yasyāḥ
sā \| tvan-mahimānugati-mātra-siddha-tat-tad-aiśvaryety arthaḥ \|

atha dainyaṁ vināpi vāstavārthe tat-tad-uttaraṁ---yathā evam evam-bhūto
bhagavān kva kutrānyatra vartate ? kiṁ tu sarvadā mamāśrayatvenaiva
vartate ahaṁ ca kūtrānyatra kiṁ tu sarvadā tadāśritatvenaiva varte tathā
guṇā bhavata aiśvaryādaya eva prakṛtiḥ svarūpaṁ yasyāḥ sā\| ata eva na
vidyate jñaḥ paṇḍito yebhyaḥ, tair gṛhīta-pādeti evaṁ katham asamatvaṁ
ghaṭate ? iti bhāvaḥ \|\|34\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** kiṁ babhāṣe ? ity
āha---**nanv evam** ity-ādi \| **nanu,** bho **aravinda-vilocana** !
**yad bhavān āha**, tad evam etat kathaṁ no vavṛṣe'samān \[bhā.pu.
10.60.11\] iti yad uktam, tat satyam eva \| bhavataḥ sadṛśī na bhavāmy
eva, yatas tvaṁ **try-adhīśaḥ**, trayāṇāṁ guṇānāṁ niyantā guṇātīta iti
yāvat \| **ahaṁ** **guṇa-prakṛtir** guṇāḥ prakṛtayo yasyāḥ,
guṇa-svabhāvety arthaḥ \| tvaṁ **sve mahimni** svānande
nitya-paripūrṇa-bhāve'**bhirataḥ**, aham **ajña-gṛhīta-pādā** \| ato'ham
asadṛśy eva, atyantāsambhāvanāyāṁ **kva**-dvayam \| atas tvaṁ satya-vāg
eva \| iti lakṣmītva-sphūrtāv api dainyam evāsyāḥ \| iti garva-garbhaṁ
dainyam \| kiṁ ca, tavaitad uktam anucitam, na hy uttamaḥ svaṁ mahimānaṁ
prakaṭayati sotprāsa-pratyuttaraṁ ca \|\|34\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bhagavatā yena yena
vākyena svasyāpakarṣaḥ rukmiṇyā utkarṣaś coktaḥ, tad eva vākyam
anuvadantī rukmiṇī tad-viparyayaṁ vyācaṣṭe \| tatra yad uktaṁ---kasmān
no vavṛṣe'samān \[bhā.pu. 10.60.11\] iti, tatrāsāmyaṁ satyam evety
āha---he **aravinda-vilocana** ! yad bhavān āha---kasmān no vavṛṣe'samān
\[bhā.pu. 10.60.11\] iti tat \|

**nanu** niścitam **evam etat** satyam evety arthaḥ \| **sve** svīye
**mahimni** ṣaḍaiśvarya-lakṣaṇe **abhirato** **bhagavān try-adhīśaḥ** \|
triguṇa-niyantā bhagavān **kva**, **ahaṁ guṇa-prakṛtir** jaḍā niyamyā vā
kva ? iti tvatto'tinikṛṣṭāyā mama kutas tvat-sāmya-sambhāvanāpīti bhāvaḥ
\| **guṇa-prakṛtir** bahiraṅga-śaktis tasyāḥ svāṁśatvāt, svasya
tat-svarūpatva-mananam atidainyād eva \|\|34\|\|

**\...**

**\|\| 10.60.35 \|\|**

**satyaṁ bhayād iva guṇebhya urukramāntaḥ**

**śete samudra upalambhana-mātra ātmā \|**

**nityaṁ kadindriya-gaṇaiḥ kṛta-vigrahas tvaṁ**

**tvat-sevakair nṛpa-padaṁ vidhutaṁ tamo'ndham \|\|**

**śrīdhara-svāmī (bhāvārtha-dīpikā) :** yad uktaṁ rājabhyo bibhyataḥ
subhrūḥ samudraṁ śaraṇaṁ gatān \[bhā.pu. 10.60.12\] iti
tatrāha---**satyam** iti \| he **urukrama** ! iti bhayābhāvaṁ
darśayati---**guṇāḥ** śabdādaya eva rājanta iti rājānaḥ, tebhyo **bhayād
iva** iti \| **antar** hṛdaye **samudre** tadvad agādhe viṣayākārair
aparicchinna ity arthaḥ \| **śete** niścalatayā prakāśate \|
**upalambhana-mātraś** caitanya-dhana **ātmā** bhavān iti \| balavadbhiḥ
kṛta-dveṣān \[bhā.pu. 10.60.12\] iti yad uktaṁ tad api satyam ity
āha---**nityam** iti \| **kadindriya-gaṇaiḥ** kutsitair bahirmukhair
indriya-gaṇaiḥ \| vṛtty-abhiprāyeṇa bahu-vacanam \| kutsita indriya-gaṇo
yeṣām iti vā \| tais tvaṁ **nityaṁ** **kṛta-vigrahaḥ**, teṣu
tavāpratīteḥ \| yad uktaṁ, tyakta-nṛpāsanān \[bhā.pu. 10.60.12\] iti tad
api yuktam evety āha---**tvat-sevakair** iti \| **nṛpāṇāṁ padam** āsanam
**andhaṁ** gāḍhaṁ **tama** eva tat \| aviveka-bahulatvāt \|
tvat-sevakair eva tat tyaktaṁ kiṁ punar vaktavyaṁ tvayā tyaktam iti
\|\|35\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yena
pāda-nyāsenātibala-daityānīka-pater baleḥ pṛthivī gṛhītā, tasya kuto
bhayam iti sambuddhy-abhiprāyaḥ \| *ity artha* iti---samudravad
agādhāntaḥ-karaṇaṁ viṣayākāra-taraṅgair na paricchidyata iti bhāvaḥ \|
yadyapi **indriya-gaṇa** eka eva, tathāpy ekaikendriya-vṛttīnām
anantatvād gaṇair iti bahutvam ity arthaḥ \| indriyāṇāṁ jaḍatvāt svato
bahirmukhatā na sambhavatīty ata āha---kutsito viṣayonmukhaḥ \|
**satyam** ity āṅgīkāre \| yad vā, rājante sva-śaktyā dyotante iti
rājāno guṇāḥ, tebhyaḥ iveti śikṣāyāṁ saṁsārāvṛtti-hetu-gaṇebhyo bibhyaj
janaḥ samudrikta-sukhāya samudrādi-jala-vāsena tapasyati, tathāham apīti
bhāvaḥ \|

yad vā, ---pañca-bhūta-mudrā-sahite śarīre **śete bhayād iva**
aṅguṣṭha-mātraḥ san aṅguṣṭha-mātraḥ pūruṣaḥ \[tai.ā. 10.38.1, ma.nā.u.
16.3\] iti śrutiḥ \| tarhi jīvavaj janmādy api syād ata
āha---**upalambhana-mātraḥ** kevala-cinmayaḥ deha-dharmāspṛṣṭaḥ \|
katham ? \[bhā.pu. 10.60.12\]

\[toṣaṇī:\] bhagavad-vivakṣitasyottarānupapatteḥ---**satyam** iti \|
asya ṭīkāyās tātparyam idam rājabhyaḥ \[bhā.pu. 10.60.12\] ity-ādi yad
uktaṁ tat tu gauṇyaiva vṛttyā sambhavati, na tu mukhyayety
āha---**satyam** iti \| yad bhavān **antaḥ samudre** samudra-madhye
dvārakāyāṁ durge **śete** līnatayā prakāśate, tad **bhayād iva** ity
eva, na tu bhayād evety arthaḥ \| yato guṇākhya- rājabhyaś
cittākhyāntaḥ-karaṇa-samudre tasmād ivāntaryāmi-rūpeṇāpi **śete**, na tu
tasmād evety arthaḥ \| ubhayatra hetuḥ---**upalambhana**- iti \| yac ca
balavadbhiḥ ity-ādikam uktaṁ tat tu mukhyayaiva \| **satyam** ity
āha---**kadindriya-gaṇa**-yuktair jivaiḥ kartṛbhir **nityam** eva **kṛto
vigraho** virodho yatra, tathābhūtas **tvam** ataḥ sampraty api tādṛśe
rājabhiḥ sa eva kartuṁ yogya ity arthaḥ \| śleṣeṇa
yato\'ntaryāmi-rūpatve'pi kutsitair indriya-gaṇaiḥ kṛta-vigrahas tvam
ity arthaḥ\| yatas tādṛśeṣu ca tvadīya-svarūpādīnāṁ yathāvat sphūrtir
nāsti, tatas teṣāṁ tvayi virodhārucy-ādimaya-dveṣī yukta eveti bhāvaḥ \|

athavā---**ātmā** tvam, **śete** ity anvayānupapatter ātmatvam ity
etayoḥ padayor na viśeṣaṇa-viśeṣya-bhāvaḥ, ata upamānopameya-bhāva eva
yojyaḥ \| ivādy-abhāvaḥ, na tu luptopameyam \| ayam arthaḥ---he
**urukrama** ! **ātmā** śuddha-jīvo yathā **guṇebhyas** tan-mayebhyaḥ
**kadindriyebhyo bhayād** iva **antar** hṛdayākāśe samudravad-anavagāhye
**śete** līnatayā vasati, tathā tvaṁ **guṇebhyaḥ** sadā, adhunā tu
tat-pradhānebhyo rājabhyaś ca **bhayād ivāntaḥ samudre** samudrasya
madhye śvetadvīpādāv iva dvārakākhye dhāmni **śete** nityaṁ tathā vasasi
\| tathā ca śrutayaḥ---

> yam antaḥ-samudre kavayo vayanti
>
> tad akṣare parame prajātayaḥ \|
>
> yataḥ prasūtā jagataḥ prasūtī
>
> toyena jīvān vyāsasarja bhūmyām \|\| \[ma.nā.u. 1.3-4\]

ity ārabhya, tad eva brahma paramaṁ kavīnām \[ma.nā.u.1.6\] ity-ādyāḥ,

yaṁ kāmaye taṁ tam ugraṁ kṛṇomi, taṁ brahmāṇaṁ tam ṛṣiṁ taṁ sumedhām
\[devī-sūkta 5\] samayo niścarantaḥ iti mahā-lakṣmī-vacanādyāś ca,
nityaṁ sannihitas tatra bhagavān madhusūdanaḥ \[bhā.pu. 11.31.24\] ity
ekādaśa-vacanaṁ ca \| tatrobhayatra sāmyam upaiti bhagavaty api
tan-mātratvaṁ sac-cid-ānanda-vigrahatvād iti \|\|35\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** evaṁ bhagavatā yad
uktam, tad evānyathayati **satyaṁ bhayād iva** ity-ādi bahubhiḥ \|
\|\|35\|\|

**sanātana-gosvāmī (bṛhad-vaiṣṇava-toṣaṇī) :** **satyam antaḥ śete** \|
kūtaḥ ? **guṇebhyo bhayāt** \| kutaḥ ? bahiḥ sthityā
viṣaya-doṣa-sparśa-śaṅkāta ity arthaḥ \| **iva** iti tattvato
doṣāsparśena bhayābhāvāt \| **kramo** vikramaḥ \| **guṇebhya** iti teṣāṁ
prāyaḥ sarvatra prakāśamānatayā rājabhir aikyena tenaiva rājñāṁ bodhanāt
\| evaṁ balavattvena **kadindriyair** ity api bahiḥ-sthasya
antaḥ-śayanam upapādayati---**upa**- iti \| jñāna-ghana-mūrtiḥ, ata eva
**ātmā** bhavān eva \| bhavān iti vaktavye ātmā iti pūrvavad gauravāt \|

yad vā, pūrvato bhavān ity anuvartata eva, ātmā svayam eveti \| kiṁ vā,
antaryāmitayety arthaḥ \| **satyam** iti paratrāpy anuvartate \|
**kadindriya-gaṇaiḥ** saha **kṛto vigraho** virodho yena saḥ, tebhyo
narakādiṣu duḥkha-pradānāt \| yad vā, taiḥ **kṛto vigraho** yasmin saḥ,
teṣāṁ tvad-abhajanāt\| evaṁ pūrvokta-balavadbhir ity atrāpi vākyaṁ
jñeyam \| tava sevakaiḥ paricaryā-mātra-bhaktau pravartamānair api,
atraivam eka-vākyatā, yato\'**ntaḥ śete**, ataḥ **kadindriyaiḥ
kṛtavigrahaḥ**, bahirmukhatayā antar-dṛṣṭy-abhāvena
mahā-duṣṭatā-sampatteḥ \| ata eva **tvat-sevakair** **vidhūtam** \|
nṛpa-pade kadindriyatva-siddher iti \|\|35\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :**
bhagavad-vivakṣitasyottarānupapatteḥ---**satyam** iti \| asya ṭīkāyās
tātparyam idam rājabhyaḥ \[bhā.pu. 10.60.12\] ity-ādi yad uktaṁ, tat tu
gauṇyaiva vṛttyā sambhavati, na tu mukhyayety āha---**satyam** iti \|
yad bhavān **antaḥ samudre** samudra-madhye dvārakāyāṁ durge **śete**
līnatayā prakāśate, tad **bhayād iva** ity eva, na tu bhayād evety
arthaḥ \| yato guṇākhya-rājabhyaś cittākhyāntaḥ-karaṇa-samudre tasmād
ivāntaryāmi-rūpeṇāpi **śete**, na tu tasmād evety arthaḥ \| ubhayatra
hetuḥ---**upalambhana**- iti \| yac ca balavadbhiḥ ity-ādikam uktaṁ, tat
tu mukhyayaiva \| **satyam** ity āha---**kadindriya-gaṇa**-yuktair
jivaiḥ kartṛbhir **nityam** eva **kṛto vigraho** virodho yatra,
tathābhūtas **tvam** ataḥ sampraty api tādṛśe rājabhiḥ sa eva kartuṁ
yogya ity arthaḥ \| śleṣeṇa yato\'ntaryāmi-rūpatve'pi kutsitair
indriya-gaṇaiḥ kṛta-vigrahas tvam ity arthaḥ\| yatas jīveṣv indriyeṣu
ca tvadīya-svarūpādīnāṁ yathāvat sphūrtir nāsti, tatas teṣāṁ tvayi
virodhārucy-ādimaya-dveṣī yukta eveti bhāvaḥ \| anyat taiḥ \|

athavā---**ātmā** tvam, **śete** ity anvayānupapatter ātmatvam \[ātmā
tvam\] ity etayoḥ padayor na viśeṣaṇa-viśeṣya-bhāvaḥ, ata
upamānopameya-bhāva eva yojyaḥ \| ivādy-abhāvaḥ, na tu luptopameyam \|
ayam arthaḥ---he **urukrama** ! **ātmā** śuddha-jīvo yathā **guṇebhyas**
tan-mayebhyaḥ **kadindriyebhyo bhayād** iva **antar** hṛdayākāśe
samudravad-anavagāhye **śete** līnatayā vasati, tathā tvaṁ **guṇebhyaḥ**
sadā, adhunā tu tat-pradhānebhyo rājabhyaś ca **bhayād ivāntaḥ samudre**
samudrasya madhye śvetadvīpādāv iva dvārakākhye dhāmni **śete** nityaṁ
tathā vasasi \| tathā ca śrutayaḥ---

> yam antaḥ-samudre kavayo vayanti
>
> tad akṣare parame prajātayaḥ \|
>
> yataḥ prasūtā jagataḥ prasūtī
>
> toyena jīvān vyāsasarja bhūmyām \|\| \[ma.nā.u. 1.3-4\]

ity ārabhya, tad eva brahma paramaṁ kavīnām \[ma.nā.u.1.6\] ity-ādyāḥ,

yaṁ kāmaye taṁ tam ugraṁ kṛṇomi, taṁ brahmāṇaṁ tam ṛṣiṁ taṁ sumedhām
\[ṛ.ve. 10.125.5, devī-sūkta 5\] samayo niścarantaḥ iti
mahā-lakṣmī-vacanādyāś ca, nityaṁ sannihitas tatra bhagavān madhusūdanaḥ
\[bhā.pu. 11.31.24\] ity ekādaśa-vacanaṁ ca \| tatrobhayatra sāmyam
upaiti bhagavaty api tan-mātratvaṁ sac-cid-ānanda-vigrahatvād iti
\|\|35\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : satyam** iti \| \[kad-indriya-gaṇaiḥ
iti bhā. 8.3.28-padye draṣṭavyam\]\|\|35\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** rājabhyo bibhyat subhru
samudraṁ śaraṇaṁ gatān \[bhā.pu. 10.60.12\] iti yad uktam, tad api
satyam evety āha---**satyam** ity-ādi \| he **urukrama** ! **ātmā**
bhavān vigraha-rūpī, tvaṁ guṇebhyo guṇa-kāryebhyo rājabhyo **bhayād
iva** samudre'ntaḥ **antaḥ-samudraṁ śete** iti yat tad api **satyam** \|
kīdṛśa ātmā ? **upalambhana-mātraḥ** \| upalambhanam upalabdhir jñānaṁ
tanmātram aṁśo yasya \| jñānam iti yad vastu, tad api tavaiva mātrety
arthaḥ \| vastutas tu, asamudro mudrā saṅkocaḥ, tayā saha vartata iti
tathā \| na samudram asamudram asaṅkocam iti yāvat \| evaṁ-vidhe'ntaḥ
bhaktānām antaḥkaraṇe śete iva \| kīdṛśaḥ ? **bhayāt**, bhayam atti iti
bhayāt \| yad bibheti svayaṁ bhayaṁ \[bhā.pu. 1.1.14\], bhīr api yad
bibheti \[bhā.pu. 1.8.34\] ity-ādy-ukteḥ \| punaḥ kīdṛśaḥ ? **guṇebhyo**
guṇāḍhyaḥ \| ibhya āḍhyo dhanī ity-ādy-amaraḥ \| guṇātīto'pi
bhakta-vātsalyādi-maṅgala-guṇa-bhūyiṣṭhaḥ \| atas tava kuto bhīḥ ? ato
rājabhyo bibhyata iti yad uktam, tad abibhyata iti mantavyam \| samudraṁ
mudānandasya rā dānaṁ, tayā saha vartamānam, śaraṇaṁ gṛhaṁ dhāma, gatā
iti \|

bhagavad-vacanam anyathā vyākhyāti \| kiṁ tu abhaktās tu tvām evam
ajānanto bhavatā saha vigrahaṁ kurvantīty āha---**nityam** ity-ādi \|
**kadindriya-gaṇās** tad-vimukhendriyāḥ \| ata eva te'balā eva
jñāna-rahitatvāt, taiḥ **kṛta-vigrahaḥ** kṛta-deha eva tvaṁ na tu tair
gīyase, kadindriya-gaṇatvena adhamatvād durbalā eva te, yatas tena
balavadbhiḥ \[12\] kṛta-dveṣān iti yad uktam, tad api
virodhi-lakṣaṇayaiveti satyaṁ tyakta-nṛpāsanān iti yad uktam, tad api
satyam eva \| kutaḥ ? ity āha---**tvat-sevakair** ity-ādi \| tvat-sevakā
api nṛpa-padaṁ tyajanti, kiṁ punas tvam iti sarvathā satya-vāg eva
bhavān iti vakroktiḥ \|\|35\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yad uktaṁ---rājabhyo
bibhyat subhru samudraṁ śaraṇaṁ gatān \[bhā.pu. 10.60.12\] iti
tatrāha---**satyam** iti \| he **urukrama** ! mahāśakte iti bhayābhāvaṁ
darśayati---kramaḥ śaktau parīpāṭyām iti viśvaḥ \| guṇa-śabdādayas
tebhyaḥ rājanta iti rājānaḥ, tebhyo bhaktānāṁ yad bhayaṁ, tad eva
bhaktādhīnasya tavāpi bhayam iva ity atas tad-bhayād iva antaḥ-samudre
samudravad agādhe sva-bhakta-hṛdaya eva śete \| ataḥ śaraṇaṁ gatān iti
\| śaraṇa-śabdasya gṛham ity arthaḥ kṛtaḥ \|\
\
tatra mamāstitve kiṁ pramāṇam ? iti cet, tatrāha---nāpaiṣi nātha
hṛdayāmbu-ruhāṁ sva-puṁsām \[bhā.pu. 3.9.5\] iti, praṇaya-raśanayā
dhṛtāṅghri-padmaḥ \[bhā.pu. 11.2.55\] iti brahmādi-vākyād **upalambhanaṁ
mātrāṇāṁ** rūpa-rasa-gandhādīnāṁ yasya saḥ \| bhaktair
dhyānopalabhyamāna-saundaryādir ity arthaḥ \| **ātmā** paramātmā bhavān
evety arthaḥ \|

yad uktaṁ---balavadbhiḥ kṛtad-veṣān \[12\] iti tatrāha---**nityam** iti
\| **kadindriya-gaṇaiḥ** svabhaktasya viṣaya-grāhibhir indriyaiḥ saha
kṛta-yuddhaḥ gaṇair iti vṛtty-abhiprāyeṇa bahutvaṁ bhaktasya
saṁsāra-duḥkha-trāṇārtham iti bhāvaḥ \|

ayam arthaḥ---sādhaka-bhaktānāṁ prathamato dhyāna-gamyaṁ yat kiñcin
mādhuryam eva tvaṁ bhavasi, na tu pratyakṣī-bhavasi yat, tan manye
viṣayebhyo bhayād iva tad-antaḥkaraṇe praviśya svapiṣy eva \| yato
bhakti-vṛddhyā kadindriyeṣu vijiteṣu satsu viṣaya-nivṛttau satyāṁ svāpād
utthita iva sākṣād eva pratyakṣībhūya svīyāneka-mādhuryāṇi svabhaktān
grāhayasīti \|

yad uktaṁ---tyakta-nṛpāsanām \[12\] iti tad api yuktam evety
āha---**tvat-sevakair** api nṛpa-padaṁ nṛpāsanam aviveka-bahulatvād
**andhaṁ tama** iva **vidhūtaṁ** tyaktaṁ, kiṁ punar vaktavyaṁ ? tvayā
tyaktam iti \| atra sevakair iti pada-dṛṣṭyā pūrvatrobhayatrāpi
bhakta-sambandho vyākhyātaḥ \|\|35\|\|

**\...**

**\|\| 10.60.36 \|\|**

**tvat-pāda-padma-makaranda-juṣāṁ munīnāṁ**

**vartmāsphuṭaṁ nṛ-paśubhir nanu durvibhāvyam \|**

**yasmād alaukikam ivehitam īśvarasya**

**bhūmaṁs tavehitam atho anu ye bhavantam \|\|**

**śrīdhara-svāmī (bhāvārtha-dīpikā) :** aspaṣṭa-vartmanāṁ puṁsām
aloka-patham īyuṣām \[10.60.13\] iti yad uktaṁ, tad api tathaivety
āha---**tvat-pāda**- iti \| **nṛ-paśubhir** narākāraiḥ paśubhiḥ \| kiṁ
punar vaktavyaṁ ? tava **vartmāsphuṭam** iti \| kiṁ ca, **yasmād ye
bhavantam anu**vartante teṣām api **īhitam** **alaukikam iva** \|
**atho** ataḥ kim u vaktavyaṁ **tava īśvarasya** **īhitam alaukikam**
ity arthaḥ \| āsthitāḥ padavīṁ subhrūḥ prāyaḥ sīdanti yoṣitaḥ
\[10.60.13\] ity asya parihāraṁ vakṣyati---yad vāñchayā \[10.60.38\] iti
pañcama-śloke \|\|36\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tathaiva satyam eva
alaukikehatvam āha---*kiṁ ca* iti \| *ity artha*
iti---vidhi-niṣedha-viṣayatā-jñasyaiva na jñāninaḥ, natarāṁ sarvajñasya
tava iti bhāvaḥ \| *pañcama-śloke*---ataḥ paratra pañcama ity arthaḥ \|
**nanu** prema-sambodhane niścaye vā\| **munayo** jñāninaḥ, teṣām api
tvad-bhakta-saṅgādi-prabhāveṇa **tvat-pādayor** **makarando** yat kiñcin
mādhuryaṁ, taj-**juṣāṁ** **vartma** nijābhirucita-ceṣṭitam \| asphuṭaṁ
svācchādana-loka-saṅgrahādy-artha-ceṣṭitāntarāvṛtam ato
**durvibhāvyam**, boddhum aśakyam iti bhāvaḥ \| ihāspaṣṭa-vartmanām iti
sva-mate yojitam \| **alaukikam iva** yataḥ lokātītaṁ laukikatve\'py
alaukikatva-darśanāt \| tatra hetuḥ---he **bhūman** !
aparicchinna-māhātmya ! iti \|\|36\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

**sanātana-gosvāmī (bṛhad-vaiṣṇava-toṣaṇī) :** **munayo** jñāninaḥ,
teṣām api tvad-bhakta-saṅgādi-prabhāveṇa **tvat-pādayor makarando**
bhakti-rasas taj-**juṣāṁ** satām, kintarāṁ sahaja-bhaktimatām, kintamāṁ
bhavety arthaḥ \| **nanu** prema-sambodhane niścaye vā \| **asphuṭam**
asaṅgatam, madhu-pānena mattānām ivānanusandhānena nijācāra-cyute, ato
**durvibhāvyaṁ** boddhum aśakyam \| **nṛ-paśubhir** iti sad-buddhibhis
tu boddhuṁ śakyam iti bhāvaḥ \| teṣāṁ karmasv anadhikārāt, tac ca tāvat
karmāṇi kurvīta \[bhā.pu. 11.20.9\] ity-ādau bahuśo vaktavyam evam eva
\| kiṁ ca, teṣām abhiprāyādi-tarkanāc ca \| karmaṇo hy api boddhavyaṁ
boddhavyaṁ ca vikarmaṇaḥ \[gī. 4.17\] ity-ādau vikarmaṇo\'pi kasyacid
anumata-vihitatvād iti dik \|

aloka-patham īyuṣām \[bhā.pu. 10.60.13\] ity atrottaraṁ---**yasmād** iti
\| **alaukikaṁ** lokātītam, **iva** iti prāyaḥ sadācāra-pālanena
lokānusaraṇāt \| yad vā, lokokti-rītyānadhikārthaḥ \| tatra
hetuḥ---**bhūman** ! he aparicchinna-māhātmya ! iti laukikatve
paricchinnatāpattyā lokātītasya eva īhitasya yogyatvād iti bhāvaḥ anyat
tair vyākhyātam \| yad vā, asphuṭatve hetuḥ---**yasmād** iti \| **iva**
eva, **alaukikam** eva, **atho** atas teṣām api **īhitam alaukikam** eva
\| anyat samānam \|

evam apy aloka-patham īyuṣām \[bhā.pu. 10.60.13\] ity asyottaraṁ siddham
eva \| yad vā, pūrvam apy **aspaṣṭa-vartmanām** ity atraiva
hetuḥ---**aloka-** iti \| nanu, niścaye, etad api niścitam evety arthaḥ
\|\|36\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : nanu** prema-sambodhane niścaye
vā **munayo** jñāninaḥ, teṣām api tvad-bhakta-saṅgādi-prabhāvena
**tvat-pādayor makarando** yat kiñcin **mādhuryaṁ** taj-**juṣāṁ**
**vartma** nijābhirucita-ceṣṭitam **asphuṭaṁ**
svācchādana-loka-saṅgrahādy-artha-ceṣṭitāntareṇa āvṛtam ato
**durvibhāvyaṁ** boddhum aśakyam iti bhāvaḥ \| **nṛ-paśubhir** iti
sad-buddhibhis tu boddhuṁ śakyam iti bhāvaḥ ity **aspaṣṭa-varmanām** iti
sva-mate yojitam \| **aloka**- iti yojayati---**yasmād** iti \|
**alaukikaṁ** lokātītam iveti laukikatve\'py alaukikatva-darśanāt \|
tatra hetuḥ---**bhūman** ! he aparicchinna-māhātmya ! iti \|\|36\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** nanu, aspaṣṭa-vartmanām
\[bhā.pu. 10.60.13\] iti yad uktam, tad api satyam eva \| tava
vartmano'spaṣṭatvaṁ prasiddham iti kiṁ citraṁ ? tvad-anusṛtānām api yat,
tathaivety āha---**tvat-pāda-padma-** ity-ādi \| **tvat-pāda-padme** yo
**makarandaś** cid-rasaḥ, taj-**juṣāṁ** **munīnāṁ** **vartma asphuṭam**,
tan **nṛ-paśubhir** narākāraiḥ paśubhir **durvibhāvyam** \|

**nanu** bhoḥ kutaḥ ? ity āha---**yasmād īśvarasya tavehitam alaukikam**
eva \| **iva** evārthe \| he **bhūman** ! **bhavantam anu** anugatā ye
ekānta-bhaktāḥ, teṣāṁ ca **īhitam alaukikam** eva \| tattvād
**vartmāsphuṭam** eveti satya-vāg evāsīti vākyārthaḥ \|\|36\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** aspaṣṭa-vartmanāṁ
\[bhā.pu. 10.60.13\] iti yad uktam, tad api tathety āha---**tvad** ti \|
**nanv** iti niścaye \| aloka-patham īyuṣām \[bhā.pu. 10.60.13\] iti yad
uktaṁ, tad api satyam evety āha---**yasmād alaukikaṁ** lokātītam eva
**tavehitam atho** ata eva **bhavantam anu**vartante ye, teṣām apīhitam
alaukikam eva \|\|36\|\|

**\...**

**\|\| 10.60.37 \|\|**

**niṣkiñcano nanu bhavān na yato'sti kiñcid**

**yasmai baliṁ balibhujo'pi haranty ajādyāḥ \|**

**na tvā vidanty asutṛpo'ntakam āḍhyatāndhāḥ**

**preṣṭho bhavān bali-bhujām api te'pi tubhyam \|\|**

**śrīdhara-svāmī (bhāvārtha-dīpikā) :**

niṣkiñcanā vayaṁ śaśvan niṣkiñcana-jana-priyāḥ \|

> tasmāt prāyeṇa na hy āḍhyā māṁ bhajanti sumadhyame \|\| \[bhā.pu.
> 10.60.14\]

ity etac chlokoktaṁ doṣa-trayaṁ pariharati---**niṣkiñcana** iti \|
daridratā-lakṣaṇaṁ niṣkiñcanatvaṁ tu tava na ghaṭata ity āha---**yasmā**
iti \| anyato **balibhujaḥ** pūjyā api brahmādayo **yasmai** bhavate
**baliṁ haranti,** tasya sarveśvarasya bhavato daridratā na ghaṭata ity
arthaḥ \| **niṣkiñcana-jana-priyāḥ** ity atra tatpuruṣeṇa bahuvrīhiṇā vā
nindā syād iti svayam apy ubhayathā stauti---**preṣṭho bhavān** iti \|
**balibhujāṁ** brahmādīnāṁ lokeśvarāṇāṁ tvaṁ preṣṭhaḥ, **te'pi tubhyaṁ**
taveti \| tasmāt prāyeṇa na hy āḍhyā māṁ bhajanti \[bhā.pu. 10.60.14\]
iti tasyottaraṁ---**na tvā vidanti** iti \| **āḍhyatayā'ndhās** **tvā**
tvām **antakaṁ** **na vidanti** \| atas te **asutṛpaḥ** asūn eva
tarpayanti na tvāṁ bhajantīty arthaḥ \|\|37\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *anyato*\'nyebhyaḥ \| *ity
artha* iti---na hi mat-kaṭākṣāpekṣi-brahmādi-sevya-pāda-mat-sevyasya
naiḥsva-lakṣaṇa-dor-gatyaṁ saṅgacchata iti bhāvaḥ \| tat-puruṣeṇa
niṣkiñcana-janānāṁ priyā ity evaṁ-rūpeṇa \| bahuvrīhiṇā niṣkiñcana-janāḥ
priyā yeṣāṁ te tathety evaṁ-rūpeṇa vā \| svayam api rukmiṇy api \|
ubhayathā samāsa-dvayābhiprāyeṇa \| **preṣṭho**\'tipriyaḥ \| *ity artha*
iti---na hi prāṇa-tarpaṇa-parāṇāṁ tvad-dṛṣṭir bhavatīti bhāvaḥ \|

\[toṣaṇī:\] niṣkiñcanāḥ \[bhā.pu. 10.60.14\] ity asya yogyam arthaṁ
yojayati \| **nir** iti niṣedhe \| **nanu** niścaye \| **yato** yad
vyatiriktam anyat kiñcin nāsti, ata eva **niṣkiñcanaḥ**, nānyata ity
artha \| nanu, daridra eva niṣkiñcanaḥ prasiddhaḥ---satyam, tādṛśatvaṁ
tu tava na ghaṭata ity āha---**yasmā** iti \|

tasmāt prāyeṇa \[bhā.pu. 10.60.14\] ity uktaṁ satyam evety āha---**na
tvām** iti \| antam iti vīryāṇi tasyākhila-deha-bhājām \[bhā.pu.
10.1.7\], *vīryāṇi tasyākhila* iti, pramattam uccair iti kṛtya-cintayā
\[bhā.pu. 10.51.49\] ity-ādi-prāmāṇyena, **na yato\'sti kiñcit** iti
nyāyena ca teṣām antavad rūpaṁ **tvāṁ** tad-rūpatayā **na vidanti**,
sva-śāsana-kartṛtvenāpi nānusandadhate \|

yad vā, **ante** maraṇe\'pi **kaṁ** smaraṇādinā sukhaṁ yasmāt, tam api
**na vidanti** \| te ke ? ye **āḍhyatayāndhā** jñāna-hīnāḥ, na tu
bahir-āḍhya-mātrāś ca \| ata eva bhavatāpi *prāyeṇa* ity uktam\|
**yato** yatra vā **asu-tṛpo** nijendriya-mātra-bharaṇa-tatparāḥ, na tv
anya iti \| *niṣkiñcana-jana* ity asya yogyam arthaṁ
yojayati---**bali-bhujām** iti \| teṣām api **bhavān** eva **preṣṭhaḥ,**
na tu balayo bali-dātāro vā \| tad astu me nātha sa bhūri-bhāgaḥ
\[bhā.pu. 10.14.30\] ity-ādibhyaḥ \| ata eva **āḍhyā** api tena tattayā
**andhāḥ,** pratyuta niṣkiñcanā eva, viṣaya-bhoge\'pi tatra rāgābhāvāt
\|

nanu, sampad-abhāva-mātreṇa anye tad-aṅga-brahmacaryatayāpi sambhavāt,
ata eva tvāṁ ta eva bhajanti, nānye \| evaṁ tavāpi ta eva preṣṭhā iti
tan-niṣkiñcanatvaṁ param aviśiṣṭam eveti \| atra samāsa-bhedakasya
svara-viśeṣasyānusandhānaṁ vaikalyād eva jñeyam \| eka-vākyatā caivaṁ
niścitaṁ---**bhavān niṣkiñcano** yadi, tarhi kathaṁ mad-uktam
aṅgīcakarthaiva ? satyam, tatra na daridratva-lakṣaṇenārthena, kintv
anenaivety āha---**na** iti \| ata eva **yasmā** ity-ādi \| ye tu
**tvāṁ** **na vindanti** te khalv **āḍhyatāndhā asutṛpaś** ca \| ye tu
**tvāṁ vindanti** te khalv atipreṣṭhā ity etad-yojanāpekṣayaiva
tad-uktākrameṇottaram \| āsthitāḥ \[bhā.pu. 10.60.13\] ity-ādes tūttaraṁ
saṁrambha-yogyatvāt tat-prasaṅge deyam \|\|37\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **yato** yad-vyatiriktam
\| nanu, daridra eva niṣkiñcanaḥ prasiddhaḥ ? tatrāha---**yasmā** iti \|
**antakam** iti putrādi-mṛtyu-dṛṣṭāntenāvaśyaṁ bhāvi-maraṇānusandhānād
antakatayāpi vedituṁ yogyam iti bhāvaḥ \| yad vā, **ante** maraṇe\'pi
**kaṁ** smaraṇādinā sukhaṁ yasmāt tam api **na vidanti**,
yato\'**sutr̥paḥ**, yata **āḍhyatayā andhā** jñānahīnāḥ, ukta-nyāyena
sarvaloka śreṣṭhatvānnirahaṅkāratvādvā śrī-brahmādaya evākiñcanās teṣāṁ
preyān ity āha---**preṣṭha** iti \| **api**-dvayam ubhayatrāpi
prādhānyaṁ gamayati \| yad vā, **balibhujām** api kiṁ punar vaktavyam,
tvad-arthaṁ tyaktāśeṣa-parigrahāṇāṁ niṣkiñcanānām iti \| evaṁ
śrī-brahmādīnām āḍhyatve\'py āndhyābhāvena asutṛptvābhāvāj jñānena
tvad-bhajana-yogyam evety abhiprāyeṇa prastāva-prasaṅgatyā tathā
sarva-sāratarasya preṣṭhatvasya stuti-rītyānte nirdeśyatayā
pūrvokta-kramātikrameṇottaraṁ āsthitāḥ \[13\] ity-ādes tv agre
saṁrambheṇaiva deyatvena tad-uktānukūlottaraṁ prasaṅge\'smin na dattam
iti jñeya \| tac ca tair apy agre vyākhyeyam \| atraivam eka-vākyatā \|
**bali-bhujāṁ** pūjyam apy aho **āḍhyatāndhāḥ, vidanti**, tac ca yuktam
evety āha---**preṣṭha** iti, āḍhyatāndhānāṁ tad-apriyatvād iti bhāvaḥ
\|\|37\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** niṣkiñcanāḥ \[bhā.pu.
10.60.14\] ity asya yogyam arthaṁ yojayati \| **nir** iti niṣedhe \|
**nanu** niścaye \| **yato** yad vyatiriktam anyat kiñcin nāsti, ata eva
**niṣkiñcanaḥ**, nānyata ity artha \| nanu, daridra eva niṣkiñcanaḥ
prasiddhaḥ---satyam, tādṛśatvaṁ tu tava na ghaṭata ity āha---**yasmā**
iti \|

tasmāt prāyeṇa \[bhā.pu. 10.60.14\] ity uktaṁ satyam evety āha---**na
tvām** iti \| **antakam** iti vīryāṇi tasyākhila-deha-bhājām \[bhā.pu.
10.1.7\], *vīryāṇi tasyākhila* iti, pramattam uccair iti kṛtya-cintayā
\[bhā.pu. 10.51.49\] ity-ādi-prāmāṇyena, **na yato\'sti kiñcit** iti
nyāyena ca teṣām antaka-rūpaṁ **tvāṁ** tad-rūpatayā **na vidanti**,
sva-śāsana-kartṛtvenāpi nānusandadhate \|

yad vā, **ante** maraṇe\'pi **kaṁ** smaraṇādinā sukhaṁ yasmāt, tam api
**na vidanti** \| te ke ? ye **āḍhyatayāndhā** jñāna-hīnāḥ, na tu
bahir-āḍhya-mātrāś ca \| ata eva bhavatāpi *prāyeṇa* ity uktam\|
**yato** yatra vā **asu-tṛpo** nijendriya-mātra-bharaṇa-tatparāḥ, na tv
anya iti \| *niṣkiñcana-jana* ity asya yogyam arthaṁ
yojayati---**bali-bhujām** iti \| teṣām api **bhavān** eva **preṣṭhaḥ,**
na tu balayo bali-dātāro vā \| tad astu me nātha sa bhūri-bhāgaḥ
\[bhā.pu. 10.14.30\] ity-ādibhyaḥ \| ata eva **āḍhyā** api tena tattayā
**andhāḥ,** pratyuta niṣkiñcanā eva, viṣaya-bhoge\'pi tatra rāgābhāvāt
\|

nanu, sampad-abhāva-mātreṇa anye turaṅga-brahmacaryatayāpi sambhavāt,
ata eva **tvāṁ** ta eva bhajanti, nānye \| evaṁ tavāpi ta eva preṣṭhā
iti tan-niṣkiñcanatvaṁ parama-viśiṣṭam eveti \| atra samāsa-bhedakasya
svara-viśeṣasyānusandhānaṁ vaikalpād eva jñeyam \| eka-vākyatā caivaṁ
niścitaṁ---**bhavān niṣkiñcano** yadi, tarhi kathaṁ mad-uktam
aṅgīcakarthaiva ? satyam, tatra na daridratva-lakṣaṇenārthena, kintv
anenaivety āha---**na** iti \| ata eva **yasmā** ity-ādi \| ye tu
**tvāṁ** **na vindanti** te khalv **āḍhyatāndhā asutṛpaś** ca \| ye tu
**tvāṁ vindanti** ity āha---**preṣṭha** te khalv atipreṣṭhā ity
etad-yojanāpekṣayaiva tad-uktātikrameṇottaram \| āsthitāḥ \[bhā.pu.
10.60.13\] ity-ādes tūttaraṁ saṁrambha-yogyatvāt tat-prasaṅge deyam
\|\|37\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** niṣkiñcana iti \| nir iti niṣedhe
\| nu niścitaṁ bhavān niṣkiñcanaḥ tarhi kathaṁ maduktamaṅgīcakarthaiva
satyam \| tat tu na daridratvaḷenena, kintvanenaivety āha---**na** iti
\| ata eva **yasmā** ity-ādi \| ye tu **tvāṁ na vidanti**, te khalv
**āḍhyatāndhā** **asutṛpaś** ca \| ye tu tvāṁ vidanti, te khalv
atiśreṣṭhā ity āha---**preṣṭha** iti \| etad-yojanāpekṣayaiva
tad-uktātikrameṇottaram \| **āsthitā** ity-ādes tūttaraṁ
saṁrambha-yogyatvāt tat-prasaṅge deyam \|\|37-41\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** nanu, niṣkiñcanā vayaṁ
śaśvan niṣkiñcana-janapriyāḥ \[bhā.pu. 10.60.14\] iti yad uktam, tad api
satyam evety āha---**niṣkiñcana** ity-ādi \| **nanu** bho bhagavan !
**bhavān** **niṣkiñcana** eva \| kutaḥ ? ity āha---**na yato'sti
kiñcit**, na vidyate kiñcana yasmād iti pañcamy anya-padārthena, satyam
eva tad ity arthaḥ \|

nanu brahmādayo mad-bhinnāḥ pṛthag-īśā vartante, tat katham ayam arthaḥ
samarthyatām ity āśaṅkyāha---**yasmai** **balim** ity-ādi \|
**bali-bhujo** brahmādayo **yasmai tubhyaṁ** baliṁ haranti,
ato'**sutṛpo** viṣayiṇaḥ **tvāṁ na vidanti** \| kīdṛśaṁ tvāṁ ?
**antakaṁ** kālākhya-śaktyā sarva-saṁhārakam \| te kīdṛśāḥ ?
ātmatayaiśvaryeṇāndhāḥ \| na kevalaṁ teṣām evāntakaḥ, api tu balibhujāṁ
brahmādīnām api, na kevalam asutṛpa eva āḍhyatāndhās te'pi
balibhujo'pīty arthaḥ \| atas tvaṁ **preṣṭhaḥ** priyatamaḥ, sarveṣāṁ
preṣṭhaḥ \| ata eva **niṣkiñcano**'sīti yat tat satyam eveti vākyārthaḥ
\|\|37\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** niṣkiñcanā vayaṁ śaśvat
\[bhā.pu. 10.60.14\] iti yad uktaṁ tatrāha---**niṣkiñcana** iti \|
**nir** iti niṣedhe \| nāsty adhikaṁ kim api vastu yasmāt, sa
niṣkiñcanatvam \| yad vā, sarva-vibhaktikas tasiḥ \| na vidyate kiñcana
aiśvarya-mādhurye yaśo-bala-jñāna-vairāgyādikaṁ, kiṁ tu sarvāṁśitvāt
sampūrṇam eva yasya saḥ \| daridratvān na vidyate kiñcanāpi yasya sa ity
arthas tu tvayi na ghaṭata ity āha---**yasmai** iti \| tasmāt prāyeṇa na
hy āḍhyā māṁ bhajantīti yad uktaṁ tatrāha---**na** iti \| **āḍhyatayā
andhāḥ**, ata eva **asutṛpaḥ** sva-prāṇa-tarpakā bahir-mukhās tvam
astakaṁ daṇḍa-kartāraṁ naiva vidanti, kuto bhajiṣyanti ? ity arthaḥ \|
**niṣkiñcana-jana-priyā** iti yad uktaṁ, tatra tat-puruṣa-samāsam
āśritya kaimutyenāha---**preṣṭha** iti \| bhavān **balibhujām** api
sakāmānām api brahmādīnāṁ **preṣṭhaḥ**, kim uta niṣkiñcanānāṁ
niṣkāma-bhaktānāṁ preṣṭha iti bahuvrīhim āśritya āha---te'pi
sakāma-bhaktā api tubhyaṁ tava priyāḥ, kim uta niṣkāma-bhaktāḥ,
**niṣkiñcana-janā**ḥ---

> na yeṣāṁ bhajanād anyac cikīrṣitam abhīpsitam \|
>
> jijñāsitaṁ ca kiñcit te jñeyā niṣkiñcanā budhaiḥ \|\|

iti paurāṇikokter bhakta-vācitve niṣkiñcana-śabdo vyākhyātaḥ \|\|37\|\|

**\...**

**\|\| 10.60.38 \|\|**

**tvaṁ vai samasta-puruṣārtha-mayaḥ phalātmā**

**yad-vāñchayā sumatayo visṛjanti kṛtsnam \|**

**teṣāṁ vibho samucito bhavataḥ samājaḥ**

**puṁsaḥ striyāś ca ratayoḥ sukha-duḥkhinor na \|\|**

**śrīdhara-svāmī (bhāvārtha-dīpikā) : bali-bhujām api bhavān preṣṭha**
\[37\] ity atra hetuṁ vadantī, yayor eva samaṁ vittaṁ \[bhā.pu.
10.60.15\] ity anenoktam anaucityaṁ pariharati---**tvaṁ vā** iti \|
**phalātmā** eram ānanda-rūpaḥ, etasyaivānandasyānyāni bhūtāni mātrām
upajīvanti \[br̥.ā.u. 4.3.33\] iti śruteḥ \| **samājaḥ**
sevya-sevaka-lakṣaṇa-sambandho, na tu **puṁsaḥ striyāś** ca mitho
**ratayoḥ** \| ata eva tat-kṛta-**sukha-duḥkhinoḥ**, tad-ākulayor ity
arthaḥ \|\|38\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** samasta-puruṣārthā
dharmārtha-kāma-mokṣāḥ svarūpam asyeti tathā \| svarūpe mayaṭ \|
paramānanda-rūpatvam āha śrutiḥ---*etasya* paramātma-rūpasya *mātrām*
aṁśam *upajīvanty* āśrayantīty arthaḥ \| ata eva *mitho* ratatvād eva \|
*tat-kṛte* mitho-rati-kṛte *sukha-duḥkhe* yayor vidyate, tau tathā tayoḥ
\| *ity artha* iti---paraspara-rati-kṛta-sukha-duḥkha-kliṣṭayos tava
ratiḥ kadāpi na sambhavatīti bhāvaḥ \|

\[**laghu-toṣaṇī**\] **vai** prasiddhau \| **samastāḥ puruṣārthā**
dharmādayaś catvāras tvad-bhakti-bhedāś ca tan-**mayas**
tat-prācuryavān---

etaṁ sampāddhāma ity ācakṣate, etaṁ sarvāṇi rāmāṇi abhisaṁyanti, eṣa u
eva bhāmanīḥ, sa eṣa hi sarvāṇi rāmāṇi nayatām, eṣa u eva bhāmanīḥ, eṣa
sarveṣu vadeṣu bhāti \[ajñātam\] ity-ādi, ayam ātmāpahata-pāpmā \[chā.u.
8.15.1\] ity-ādi-śruteḥ \| ata eva bṛhat sāmni, bṛhat pārthivaṁ bṛhad
antarikṣaṁ bṛhad divaṁ bṛhad vāmaṁ bṛhadbhyo vāmaṁ, vāmebhyo vāmam \[\]
iti brahmaṇaḥ sarvātmatvaṁ sarvebhyo\'pi manoramatvam upadiśyate, yataḥ
phalātmā ko hy evānyāt kaḥ prāṇyād yad eṣa ākāśa ānando na syāt \[tai.u.
2.7.1\] iti, raso vai saḥ rasaṁ hy evāyaṁ labdhvānandī bhavati \[tai.u.
2.7.1\] iti, etasmai vā ity-ādi śruteḥ \|

ato **yad** ity-ādi \| kṛtsnaṁ daihika-deha-vittādy-abhimānaṁ
loka-dvayāpekṣaṁ mokṣādikam api sarvaṁ visajanti, atas ta evākiñcanāḥ,
bhavān eva tat-preṣṭha iti yuktam eveti bhāvaḥ \| evaṁ
pūrvārtha-pratipādana-pūrvakam yayor ātma-samam \[bhā.pu. 10.60.15\]
ity-ādāv uttaram āha---**teṣām** iti \| **vibho** ! he sarveśvara ! evam
api taiḥ sahaiva **samyag ucitaḥ**, **bhavato** vittādy-apekṣā-rāhityena
tair eva sāmyāt, saṁ-śabdenānya-bhaktair apy aucityābhāsaḥ sūcitaḥ \|
**ratayor** iti bhāgyābhāva uktaḥ \| ata eva **sukha-duḥkhinor** iti,
duḥkha-pratīkāra-mātra-rūpaṁ sukhaṁ duḥkhaṁ ca tayor ucitam iti bhāvaḥ
\|\|38\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **vai** prasiddhau \|
**samastāḥ puruṣārthā** dharmādayaś catvāras tvad-bhakty-ādayaś ca
tan-**mayaḥ**, yataḥ **phalātmā** kasyacid ānanda-hetutvena, kasyacic ca
sākṣād-ānanda-svarūpatvenety evaṁ sarveṣām eva **teṣām** ānande
paryavasānāt \| yad vā, phala-rūpāṇāṁ teṣām ātmā ca pravartakaḥ \| evaṁ
sādhyatvaṁ sādhanatvaṁ coktam, ata eva **kṛtsnaṁ** sādhanādikam anyat
sarvaṁ **sumatayo** vivekino **visṛjanti** \|

yad vā, **puruṣārthaś** caturvargaḥ, tasya phalaṁ bhaktiḥ premā vā,
tasya **ātmā** ca, tasya tava **vāñchayā** vāñchā-mātreṇāpi, kiṁ punaḥ
prāptyā ? ity arthaḥ \| **kṛtsnaṁ** daihikaṁ dehaṁ vittābhimānaṁ
loka-dvayāpekṣāṁ mokṣādikam api sarvaṁ **visṛjanti** upekṣante,
atitucchatvāt, prāyo duḥkha-pradatvāc ca \| atas ta evākiñcanāḥ,
tat-preṣṭha eva bhavān iti yuktam eveti bhāvaḥ \|

yayor evety ādāv uttaram āha---**teṣām** iti \| **vibho** ! he
sarva-vyāpaka ! he jagadīśeti vā, tathāpi taiḥ sahaiva **samyag
ucitaḥ**, **bhavato**\'pi vittādy-apekṣā-rāhityena tair eva sāmyāt \|

yad vā, **vibho** ! he paripūrṇa ! ato vittādibhir **bhavataḥ**
sambandhāsiddher iti bhāvaḥ \| atyāginām api vividha-kāmena bhajatāṁ
tat-tat-phala-pradānādinā kathañcit sambandho yujyata iti
saṁ---śabdārthaḥ \| **ratayor** iti tyāgābhāva uktaḥ \| ata eva
**sukha-duḥkhinor** iti duḥkha-pratīkāra-mātra-rūpaṁ sukhaṁ duḥkhaṁ ca
tayor ucitam eveti bhāvaḥ \| anyat tair vyākhyātam \|

yad vā, vittādibhir grāmya-sukhe\'pi duḥkhinor eva, tathāpi ratayoḥ,
atas tābhyāṁ sarvathā nocita evetyartha \|\|38\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : vai** prasiddhau \| samastāḥ
**puruṣārthā** dharmādayaś catvāras tad-bhakti-bhedāś ca tan-**mayaḥ**
tat-prācuryavān, sarva-gandhaḥ sarva-rasaḥ \[chā.u. 3.14.4\] ity-ādi,
etaṁ sampāddhāma ity ācakṣate etaṁ sarvāṇi rāmāṇi abhisaṁyanti, eṣa u
eva bhāmanīḥ, sa eṣa hi sarvāṇi rāmāṇi nayatām, eṣa u eva bhāmanīḥ, eṣa
sarveṣu vadeṣu bhāti \[ajñātam\] ity-ādi, ayam ātmā apahata-pāpmā
\[chā.u. 8.15.1\] ity-ādi-śruteḥ \| ata eva bṛhat sāmni, bṛhat pārthivaṁ
bṛhad antarikṣaṁ bṛhad divaṁ bṛhad vāmaṁ bṛhadbhyo vāmaṁ, vāmebhyo vāmam
\[\] iti brahmaṇaḥ sarvātmatvaṁ sarvebhyo\'pi manoramatvam upadiśyate,
yataḥ **phalātmā** ko hy evānyāt kaḥ prāṇyād yad eṣa ākāśa ānando na
syāt \[tai.u. 2.7.1\] iti, raso vai saḥ \| rasaṁ hy evāyaṁ labdhvānandī
bhavati \[tai.u. 2.7.1\] iti, etasmai vā \[\] ity-ādi śruteḥ \| ato
**yad** ity-ādi **kṛtsnaṁ** daihika dehaṁ vittābhimānaṁ loka-dvayāpekṣā
mokṣādikam api sarvaṁ **visṛjanti,** atas ta evākiñcanāḥ bhavān eva
tat-preṣṭha iti yuktam eveti bhāvaḥ \|

evaṁ pūrvārtha-pratipādana-pūrvakaṁ yayor evety ādāv uttaram
āha---**teṣām** iti \| **vibho** ! he sarveśvara ! evam api taiḥ sahaiva
**samyag ucitaḥ** **bhavato** vittādy-apekṣā-rāhityena tair eva sāmyāt
saṁ-śabdenānya-bhaktair apy aucityābhāsaḥ sūcitaḥ \| **ratayor** iti
tyāgābhāva uktaḥ \|\
ata eva **sukha-duḥkhinor** iti duḥkha-pratīkāra-mātra-rūpaṁ sukhaṁ
duḥkhaṁ ca tayor ucitam iti bhāvaḥ \|\|38\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** yayor eva samaṁ vittaṁ yayor
eva samaṁ balaṁ \[bhā.pu. 10.60.15\] ity-ādi yad uktaṁ, tad api satyam
evety āha---**tvaṁ vai** **samasta**- ity-ādi \| tvaṁ
**samasta-puruṣārtha-mayaḥ phalātmā** phala-svarūpaḥ, sarva-puruṣārthaṁ
sarva-lokārthaṁ sarva-loka-nimittam ity arthaḥ \| ayaḥ-śubhāvaho vidhiḥ,
sarva-loka-śubhādṛṣṭam, yas tvāṁ bhajate, sa eva tava yogya ity arthaḥ
\| tenāhaṁ tvat-kāmatvena tvad-yogyaiva \| ato mama tvayā saha samatvam
asty eveti phalātmatāṁ darśayati---**yad vāñchayā** **sumatayo
visṛjanti** **kṛtsnam** \| phalārthaṁ hi sarva eva yatante \| he
**vibho** ! teṣāṁ samājo goṣṭhī **bhavataḥ** **samucita** eva \| tenāham
api bhavad-arthaṁ sarvam asṛjam, mayā saha goṣṭhī tava samucitaiveti
**puṁsaḥ striyāś** **ca** anyonyaṁ **ratayor** goṣṭhī **na samucitā** \|
tvayā saha yadi puṁso vā striyo vā goṣṭhī bhavati, tadā samucitaiva \|
sāndrānanda-svarūpeṇa bhavatā saha saṅgataḥ puruṣaḥ strī vā
tvat-samatvam eva labhate, na tv anyonyaṁ tayoḥ \| kutaḥ ? ity
āha---**sukha-duḥkhinoḥ**, kadācit sukhinoḥ kadācid duḥkhinoḥ \|
nitya-sukhe tvayi saṅgatas tu puruṣaḥ strī vā nitya-sukhitvam eva
labhate \| athavā, sukhe'pi kāma-sukhe'pi duḥkhinoḥ---duḥkhaṁ
kāma-sukhāpekṣā \[bha.pu.11.19.41\] ity ukteḥ \|\|38\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yayor eva samaṁ vittaṁ
\[bhā.pu. 10.60.15\] ity-ādi yad uktaṁ, tat tu tvatto'nyatraiva na tu
tvayi sambhaved ity āha---**tvam** iti \| **phalātmā** phala-svarūpaḥ \|
samājaḥ sevya-sevaka-lakṣaṇa-sambandhaḥ \| sa tu nārāyaṇa-lakṣmyor api
tvad-asmad-ādyor api \| **na** tu prākṛtasya **puṁsaḥ striyāś ca mitho
ratayoḥ** \|\|38\|\|

**\...**

**\|\| 10.60.39 \|\|**

**tvaṁ nyasta-daṇḍa-munibhir gaditānubhāva**

**ātmātmadaś ca jagatām iti me vṛto'si \|**

**hitvā bhavad-bhruva udīrita-kāla-vega-**

**dhvastāśiṣo'bja-bhava-nāka-patīn kuto'nye \|\|**

**śrīdhara-svāmī (bhāvārtha-dīpikā) :** bhikṣubhiḥ ślāghitā mudhā
\[bhā.pu. 10.60.16\] ity asya parihāraḥ---**tvam** iti \|
bhikṣu-pada-vyākhyānaṁ **nyasta-daṇḍair munibhir** iti \| **mudhā** ity
asya parihāraḥ---**ātmā** iti \| yad-arthaṁ sarvaṁ priyaṁ bhavati, tasya
**jagatām** ātmanas tava **varaṇaṁ** na vṛthety arthaḥ \| kiṁ ca
**ātmada** iti \| vaidarbhy etad avijñāya tvayādīrgha-samīkṣayā
\[bhā.pu. 10.60.16\] iti svasminn uktaṁ doṣa-dvayaṁ pariharati---**iti**
iti \| iti jñātvaiva **me** mayā **vṛto'si** ity ajñāna-parihāraḥ \|
**hitvā** ity adīrgha-samīkṣā-parihāraḥ \| **bhagavato bhruvaḥ** sakāśād
**udīrito** yaḥ kālaḥ, tasya **vegaḥ**, tena **dhvastā āśiṣo** yeṣāṁ,
tān brahmādīn api vihāya \| **kuto'nye** varākā ity arthaḥ \|\|39\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *ity artha* iti ātmanas tu
kāmāya sarva priyaṁ bhavati \[bṛ.ā.u. 2.4.5\] iti śruter atiprīter
mokṣa-hetutvād vaiyarthyaṁ neti bhāvaḥ \| anyad āha---*kiṁ ca* iti \|
*varākāḥ* śocanīyāḥ \| *ity artha* iti---na hi sarveśvara-prītimatā
prākṛtāḥ sevyanta ity āśayaḥ \| varākaḥ śaṅkare puṁsi
śocanīye\'bhidheyavat iti medinī \|

tatraiva samudra-mathana-vṛttaṁ smaranty āha---**tvam** iti \|
**nyasta-daṇḍa-** iti garvādi-rāhityaṁ sūcyate,
tenāmbubhikṣutā-vaiśiṣṭayam \| **munibhir** ity ātmārāmatvaṁ, tena
tatrāpi vaiśiṣṭyam \| tair **gadito\'nubhāvo** māhātmyaṁ yasya sa iti
yathārtha-guṇatvaṁ darśitam \| **ātmā** sarva-mūla-svarūpam \|
**bhava-bhruva** iti kālasyāpi pravartakatvena kālāparicchinnatvaṁ tathā
tadīya-nija-lokāder api nityatvādikaṁ tatha brahmādy-āśiṣāṁ
tad-bhrūkṣepa-kāla-mātra-sthāyitvādikaṁ coktam \| **nāka-pataya**
indrādyāḥ \| **abja-bhavam** api **hitvā** kiṁ punar nākapatīn ity evaṁ
vyākhyeyam iti \| brahmādīnām avajñāspadatvaṁ darśitavatī \| śrī
śivasyānuktis tu---tatrāvadhānāviṣayatvaṁ darśayitvā tādṛśatva-bhāva eva
tad-akaraṇe hetuṁ vyanakti \| yadyapi svābhāvika eva tasyās tasminn
anurāgo na tu vicārāpekṣas tathāpi svābhāvikatve sati vicāro\'py
anuṣañjatīti tad-aṁśam ālambya siddhāntitaṁ, tasyaiva yogyatvāt
\|\|39\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **nyasta-daṇḍair**
mokṣāpekṣakaiḥ sannyāsibhir api, kiṁ punar mokṣopekṣakaiḥ
śrī-nāradādibhir **munibhir** **gadito** vyaktaṁ varṇito\'**nubhāvo**
māhātmyaṁ yasya saḥ \| anubhāvam evāha---**ātmā** sarvāntaryāmī īśvara
**ātmadaś** **ca** iti \| **asi** iti---varaṇasya sthairyaṁ
bodhayati---**bhavad-bhruva** iti kālasyāpi pravartakatvena
kālānadhīnatayā kālāparicchinnatvaṁ tathā vaikuṇṭha-lokāder api
nityatvādikaṁ tathā śrī-brahmādy-āśiṣāṁ
tad-bhrū-kṣepa-kāla-mātra-sthāyitvādikaṁ coktam \| **nāka-pataya**
indrādyā abjabhavam api hitvā, kiṁ punar **nāka-patīn** ? ity evaṁ
vyākhyeyam \| śrī-śivasyānuktis tasya nākapaty-antar-gatatvād eveti
jñeyam \|\|39\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatraiva
samudra-mathana-vṛttaṁ smaranty āha---**tvam** iti \| **nyasta-daṇḍa** i
ti garvādi-rāhityaṁ sūcyate \| tena bhikṣutā-vaiśiṣṭyaṁ \| **munibhir**
ity ātmārāmatvaṁ, tena tatrāpi vaiśiṣṭyaṁ \| tair **gaditaḥ anubhāvo**
māhātmyaṁ yasya saḥ iti yathārtha-guṇatvaṁ darśitam \| **ātmā**
sarva-bhūta-svarūpaṁ **bhavad-bhruva** iti **kālasya** api
pravartakatvena kālāparicchinnatvaṁ, tathā tadīya-nija-lokāder api
nityatvādikaṁ tathā brahmādy-āśiṣāṁ
tad-bhrū-kṣepa-kāla-mātra-sthāyitvādikaṁ coktaṁ \| **nāka-patayaḥ**
indrādyāḥ **abja-bhavam** api **hitvā** kiṁ punar **nākapatīn** ity evaṁ
vyākhyeyam iti brahmādīnām avajñāspadatvaṁ darśitavatī \| atra
śivasyānuktis tu tatrāvadhānāviṣayatvaṁ darśayitvā tādṛśatva-bhāva eva
tad-akaraṇe hetuṁ vyakti yadyapi svābhāvika eva tasyās tasminn anurāgaḥ
na tu vicārāpekṣaḥ, tathāpi svābhāvikatve sati vicāro\'py anuṣajjatīti
tad-aṁśam ālambya siddhāntitaṁ tasyaiva siddhānte yogyatvāt \|\|39\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** vaidarbhy etad avijñāya
\[bhā.pu. 10.60.16\] iti yad uktam, tad api satyam eva \| etad
bhavad-uktaṁ viparītaṁ rājabhyo bibhyataḥ \[bhā.pu. 10.60.12\]
ity-ādikam avijñāya vastutvābhāvāt sarvam idam avijñāyaivety
āha---**tvaṁ nyasta-daṇḍa-munibhir** ity-ādi \| **nyasta-daṇḍair**
ātmārāmair **munibhir** **gaditānubhāvaḥ**, **ātmā** śrī-vigrahaḥ,
**ātmadaḥ** sarveṣāṁ prāṇada ātma-śodhako vā, daip śodhane iti kṛtvā
**me** mayā **vṛto'si** \| ata etad avijñāyaiveti tavoktiḥ satyā \| kiṁ
kṛtvā vṛto'si ? ity āha---**hitvā** ity-ādi \| **bhava-nākapatayo**'pi
**bhavad-bhrū-**bhaṅga**-kāla-dhvastā**dhikārāḥ, kim uta **anye** ?
nākapati-śabdo'tra brahmādi-paraḥ \|\|39\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bhikṣubhiḥ ślāghitā mudhā
\[bhā.pu. 10.60.16\] iti yad uktaṁ tatra bhikṣu-śabdārthaṁ vyācakṣāṇā
bhikṣu-ślāghaiva sarvotkarṣa ity āha---**tvam** iti \| **nyasta-daṇḍa**
iti ta eva bhikṣava ucyante iti bhāvaḥ \| **gaditānubhāvaḥ**
ślāghita-prabhāvaḥ \| **ātmā** paramātmeti yad-arthaṁ sarvaṁ priyaṁ
jātaṁ teṣām ātmanām apy ātmanas tava ślāghā na mudhā ity ato **mudhā**
iti tvad-uktir eva mudheti bhāvaḥ \| **jagatām ātmada** iti
jagad-varti-janebhyo'pi bhajadbhyas tvam ātmānam api dadāsīti jñātvaiva
**me** mayā tvaṁ **vṛto'si** \| tad api yad uktaṁ tvayā vaidarbhy etad
avijñāya \[bhā.pu. 10.60.16\] iti tan mamedaṁ vicakṣaṇaṁ jñānam
ajñātvaiveti bhāvaḥ \| **bhavato bhruvaḥ** sakāśād **udīrito** yaḥ
kālaḥ, tasya **vegena** **dhvastā** **āśiṣo** yeṣāṁ tān **brahmādīn**
api **vihāya** tvaṁ **vṛto'si** \| **kuto'nye** varākāḥ ? tad api yad
uktaṁ tvayā adīrgha-samīkṣayā iti tan mama dīrgha-samīkṣām apy
avijñayaivoktam iti bhāvaḥ \|\|39\|\|

**\...**

**\|\| 10.60.40 \|\|**

**jāḍyaṁ vacas tava gadāgraja yas tu bhūpān**

**vidrāvya śārṅga-ninadena jahartha māṁ tvam \|**

**siṁho yathā sva-balim īśa paśūn sva-bhāgaṁ**

**tebhyo bhayād yad udadhiṁ śaraṇaṁ prapannaḥ \|\|**

**śrīdhara-svāmī (bhāvārtha-dīpikā) :** svājñānaṁ parihṛtya
puruṣāntara-guṇa-varṇana-pradīpta-kopa-saṁrambheṇa tasminn evājñānam
āpādayati---**jāḍyam** iti \| **siṁho yathā paśūn** vidrāvya
**sva-baliṁ** harati tathā **śārṅga**-dhanur-**ninādena** eva
jarāsandhādīn **vidrāvya** māṁ **svabhāgaṁ** śriyaṁ yas tvaṁ hṛtavān asi
tasya tava rājabhyo **bhayād udadhiṁ prapanna** iti **yad** vaco
bhāṣaṇaṁ taj jāḍyaṁ māndyaṁ na ghaṭata ity arthaḥ \|\|40\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *saṁrambhaḥ* saṁvegaḥ \|
tasminn eva śrī-kṛṣṇa eva \| *ity artha* iti---anucita-sambhāṣaṇam eva
mauḍhyāpādakam iti bhāvaḥ \| paurvāparyam anālocya kathanaṁ tv adhiyāṁ
bhavet \[\] ity-ukteḥ \| tad evam akasmān
mānākhya-sthāyi-bhāvodaya-rati-svajñāna-samīkṣayor ajñānaṁ tasminn eva
vyañjanayā vṛttyoktvāpi punaḥ
puruṣāntara-guṇa-varṇana-pradīpta-kopenābhidhayāpi tasminn ajñānaṁ
saṁrambha-bhṛkuṭi-kuṭila-kaṭākṣaṁ spaṣṭayanty āha---**jāḍyam** iti \|
jāḍyamayam ity arthaḥ \| **yas** **tvaṁ** **bhūpān vidrāvya**
**sva-bhāgaṁ** **māṁ** śriyaṁ **jahartha**, **tebhyo bhayād udadhiṁ
prapannaḥ śaraṇaṁ** prāptas tvam iti yat tava vaco bhāṣaṇaṁ tat tava
jāḍyam ajñāna-jñāpakam ity arthaḥ \| nanu, ca pūrvam akopatayā tvayā
satyaṁ bhayād iva \[10.60.35\] ity-ādi-vacaḥ satyam eva samāhitam iti
cet---satyam, tan mamāpi jāḍyam iti jñeyam \|\|40\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tu**-śabdo virodhe,
pratyakṣa-viruddhatvād ity arthaḥ \| haraṇe hetuḥ---**sva-bhāgam** iti,
anyathāpakīrti-prasaktir iti bhāvaḥ \| asyānte nirdeśo lajjayā prāg
avācyatvāt \| he **gadāgraja** iti tvat-kaniṣṭhena padenaikenāpi
vidrāvyāḥ, kiṁ punas tvayeti bhāvaḥ \| yata **īśa**! he
aśeṣa-śakti-yukta \|\|40\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** jāḍyaṁ vaca iti
bhāva-karmaṇoḥ ṣyañ vidhānāt bhāva-pakṣe yatnataḥ
sāmānādhikaraṇya-nirdeśyo vacaso jāḍya-prācuryāpekṣayā \| karma-pakṣe tu
spaṣṭam eva tu-śabdo virodhe haraṇe hetuḥ---**svabhāgam** iti \| he
**gadāgraja** ! iti sva-kaniṣṭhena gadenaikenāpi vidrāvyās te
bhūpa-hatakāḥ kim uta svayeti bhāvaḥ yata īśa he aśeṣa-śakti-yukta
\|\|40\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** rājabhyo bibhyataḥ subhru
samudraṁ śaraṇaṁ gatān \[bhā.pu. 10.60.12\] iti bhagavad-uktaṁ punaḥ
smṛtvā satyatvena sva-vaidagdhyā prathamaṁ pratipāditam api punar
atyantāsambhāvyatvena pratyakṣa-bādhitaṁ matvā sa-krodhopahāsam
āha---**jāḍyaṁ** **vaca** ity-ādi \| he **gadāgraja** ! tava vaco-jāḍyaṁ
vacaso jāḍyam ity arthaḥ \| athavā, he gadāgraja ! tava jāḍyam idam \|
kiṁ tat ? tebhyo bhayād udadhiṁ śaraṇaṁ prapanna iti vacaḥ \|
kruddhoktau nyūna-padatvaṁ guṇaḥ \| kuto jāḍyam idaṁ vaco na satyaṁ ?
naivety āha---**yas tv** ity-ādi \| yas tvaṁ **bhūpān vidrāvya**
**śārṅga-ninadenaiva**, na tu yuddha-kauśalena **māṁ jahartha** \| ka
iva ? ity āha---**siṁho yathā** ity-ādi \| tasmāt tavaitaj jāḍyam eva
pūrva-pūrvaṁ dhairya-bhāvenaiva sarvaṁ bhagavad-vacanam anyathayitvā
satyatvena pratipādya sampraty amarṣa-bhāvena tad evānyathayatīti
\|\|40\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tad evam akasmān
mānākhya-sthāyi-bhāvodayavatī sva-jñāna-samīkṣayor ajñānaṁ tasminn eva
vyañjanayā vṛttyā uktvāpi punaḥ
puruṣāntara-guṇa-varṇana-pradīpta-kopenābhidhayāpi tasminn ajñānaṁ
sa-saṁrambha-bhrukuṭi-kuṭila-kaṭākṣa-spaṣṭayanty evāha---**jāḍyam** iti
\| jāḍya-mayam ity arthaḥ \| yas tu tvaṁ **bhūpān vidrāvya**
**sva-bhāgaṁ** **māṁ** śriyaṁ **jahartha** tebhyo bhayād udadhiṁ śaraṇaṁ
prapannas tvam iti yat tava vaco bhāṣaṇaṁ tat tava jāḍyam
ajñāna-jñāpakam ity arthaḥ \| nanu ca pūrvam akopanayā tvayā satyaṁ
bhayād iva guṇebhya urukramāntaḥ śete samudra \[bhā.pu. 10.60.34\] ity
anena tad-vacaḥ satyam eva samāhitam iti cet, satyam \| tan mām api
jāḍyam iti jñeyam \|\|40\|\|

**\...**

**\|\| 10.60.41 \|\|**

**yad-vāñchayā nṛpa-śikhāmaṇayo'ṅga-vainya-**

**jāyanta-nāhuṣa-gayādaya aikyapatyam \|**

**rājyaṁ visṛjya viviśur vanam ambujākṣa**

**sīdanti te'nupadavīṁ tad ihāsthitāḥ kim \|\|**

**śrīdhara-svāmī (bhāvārtha-dīpikā) :** yac cānyat aspaṣṭa-vartmanām
ity-ādinā arthāt tvāṁ bhajantaḥ sīdantīty avasādanaṁ śramāvahatvam uktaṁ
tad api mandam evety āha---**yad vāñchayā** iti \| **yasya** tava
bhajana-**vāñchayā nṛpottamāḥ** \| **aṅgo** venasya pitā, **vainyaḥ**
pṛthuḥ, **jāyanto** bharataḥ, **nāhuṣo** yayātiḥ, **gayaś** ca **ādir**
yeṣāṁ te \| ya ete tava **padavīṁ** mārgam āśritās **te kiṁ sīdanti** ?
na sīdanty eva, api tu tvat-padaṁ prāptā ity arthaḥ \| evaṁ
kopāveśenāvasādanasya parihārād aspaṣṭa-vartmanām ity etad-ānantaryaṁ
vihāyātrotkarṣaḥ \|\|41\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *ity artha* iti---na hi
sukhino duḥkha-mārge pravṛttir api tu
pūrva-siddha-sukhādika-siddhy-arthā tu bhavaty eveti tātparyam \| evam
ittham \| kopāveśenānantaryaṁ prathamaṁ vaktavyam
aspaṣṭa-varma-padārtha-varṇanaṁ vihāya \| atrotkarṣa utkarṣo vaṇitaḥ \|
kopāveśenaivaitat parihartuṁ yogyam iti sampraty evāvasādanaṁ
pariharati---yad vāñchayeti \| yasya vāñchayā, tasya te taveti yojyam \|
**nu** praśne \| iha jagati yatra kutrāpīty arthaḥ \| prāyaḥ sīdantīha
yoṣitām upalakṣaṇatvāt \|\|41\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** asya vāñchayā tasya te
tavety anvayaḥ \| nṛpa-śikhāmaṇaya iti sāmrājyaṁ sūcitam, tad
evāha---**aikapatyam** eka-svāmikam apīty arthaḥ \| yahā, ta eva
nṛpa-śikhāmaṇayaḥ, na tu jarāsandhādaya iti bhāvaḥ \| ādi-śabdāt
priyavratādayaḥ, nu praśne \| kiṁ vā, anupadavīṁ tvan-mārgānumāri-mārgam
api iha vane\'pi kiṁ sīdanti ? he **ambujākṣa** ! iti
saundarya-mātra-darśanāpekṣayaivāsthitā iti bhāvaḥ \|\|41\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kopāveśenaivetat parihartuṁ
yogyam iti sampraty evāvasādanaṁ pariharati---**yad-vāñchayā** iti \|
tasya vāñchayā **rājyaṁ** devendrādīnām api spṛhaṇīyaṁ **visṛjya**
**nṛpa-śikhāmaṇayas** te **vanaṁ viviśuḥ** \| tasmāt
nandanandana-rūpatvena tair niścitasya te tava ity anvayaḥ \| **nu**
praśne \| **iha** jagati yatra kutrāpīty arthaḥ \| prāyaḥ **sīdanti**
ity atrāpi yoṣitām upalakṣaṇatvād atra nṛpā api saṅgṛhītāḥ \|\|41\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** āṭā ity-ādes tūttaraṁ
saṁrambha-yogyatvāt tat-prasaṅge deyam \|\|41\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** aspaṣṭa-vartmanā \[bhā.pu.
10.60.13\] ity-ādinārthataḥ prāptaṁ mad-bhaktāḥ sīdantīti yad
bhagavad-vākya-tātparyaṁ tad anyathākāreṇa satyatvena sthāpayanty
āha---**yad-vāñchayā** ity-ādi \| **aikapatyaṁ rājyaṁ visṛjya vanaṁ
viviśuḥ** \| atas tad-bhaktā sīdanty eva, virodhi-lakṣaṇayā tad eva
satyatvena pratipāditam \| vastutas tat teṣāṁ paramānanda-lābha eva \|
tat sarvaṁ visṛjya tasthūṣāṁ tvad-bhajanam eva paramānanda ity āha---te
tava padavīṁ vartma āsthitāḥ \| tathā kṛtvā tvat-padavīṁ
tvat-premānanda-sāmrājyaṁ prāptāḥ \| iha kiṁ citram iti vākya-śeṣaḥ
\|\|41\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yat tvayoktam
asmat-padavīm āsthitāḥ prāyaḥ sīdanti yoṣita iti tad api jāḍyam ity
āha---**yad-vāñchayā** iti \| **jāyanto** bharataḥ \| te tava padavīm
āśritās te rājānaḥ kiṁ sīdanti ? kiṁ te nirbuddhayaḥ \| yato vayaṁ
rāja-kanyāḥ nirbuddhayaḥ sīdāma iti tvayocyate \|\|41\|\|

**\...**

**\|\| 10.60.42 \|\|**

**kānyaṁ śrayeta tava pāda-saroja-gandham**

**āghrāya san-mukharitaṁ janatāpavargam \|**

**lakṣmy-ālayaṁ tv avigaṇayya guṇālayasya**

**martyā sadoru-bhayam artha-vivikta-dṛṣṭiḥ \|\|**

**śrīdhara-svāmī (bhāvārtha-dīpikā) :** yac coktaṁ athātmano'nurūpam
\[bhā.pu. 10.60.17\] tatrāha---**kā anyam** iti śloka-dvayena \|
**guṇānām ālayasya tava pāda-saroja-gandhaṁ,** **janatāyā apavargaṁ**
mokṣa-rūpaṁ, **lakṣmyā ālayaṁ** tat-sevyaṁ, **sadbhir mukharitaṁ**
varṇitam **āghrāya** tam **avigaṇayya martyā** maraṇa-dharmikā **sadā
uru-bhayaṁ** yasya tam anyaṁ **kā** strī **śrayeta** seveta ? **arthe
viviktā dṛṣṭiḥ** yasyāḥ, sā \| **guṇālayasya** ity anena guṇair hīnā iti
yad uktaṁ tad apāstam \|\|42\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : janatāyā** jana-samūhasya \|
**āghrāya** āsevya \| **avigaṇayya** agaṇayitvā \| **arthe** paramārthe
\| **viviktā** vivekavatī \| yat tvayoktam athātmanaḥ ity-ādi tad api
tathaivety āha---**kā** iti \| yā tvadīyaṁ yaśo na śrutavatī, sā anyaṁ
**śrayatu** nāmeti bhāvaḥ \| **sadbhir** bhramarair iva **mukharitaṁ**
stutam **janatāyā** jana-mātrasyāpi śravaṇādibhir **apavarga**-sādhakam
\| **avagaṇayya** avajñāya \| **martyā** mānuṣīti \|
rākṣasa-pretādi-kanyā tv anyam āśrayatām iti bhāvaḥ \| kīdṛśam anyam ?
**sadoru-bhayam** **artha-vivikta-dṛṣṭir** ity avicārāndhā tv anyaṁ
śrayatu iti bhāvaḥ \| **guṇālayam** ity anena guṇair nety api parāhatam
\|\|42\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** mama tu kathā dūrād
āstām, ahaṁ tvadīyatvād ananyaiva mākārād vā vinā anyaṁ śrayeta ity
āha---**kānyam** ity-ādi \| matyity anvayaḥ \| **lakṣmyā** mama
**ālayaṁ** samyak laya-sthānaṁ, laya āśleṣasya parākāṣṭhā \|\|42\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tu** api, asya
yathāpekṣaṁ sarvair anvayaḥ \| **pāda-sarojasya** ekasyāpi **gandham**
īṣat sambandham api **āghrāya** śravaṇādinā kathañcid dūrato labdhvāpi,
kiṁ punaḥ sākṣāt tvāṁ labdhvā ? ity arthaḥ \| **guṇālayasya** iti
**gandhasya** api sarva-guṇa-nidhitvaṁ sūcitam \| tad eva
darśayati---**janatā-** ity-ādi-pada-dvayena \| ata eva **sadbhiḥ**
śrī-nāradādibhir **mukharitam** \| **avigaṇayya** anādṛtya \| **kānyaṁ**
**śrayeta**, api tu sarvā tvām evāśrayitum arhatīty arthaḥ \| yato mā
śrī-mārkaṇḍeyādīnām iva tvatto maraṇasyāpi nivṛtter iti bhāvaḥ \| kiṁ
ca, sarvārtha-siddhir api syād ity āha---**artha**- iti \| anyas tv
ātmānam api rakṣituṁ sva-śreyaś ca sādhayituṁ na śaknuyād ity
āha---**sadoru-bhayam** iti \| anyat tair vyākhyātam \|

yad vā, **santo** mauna-śīlā api **mukharitā** yena taṁ **janānāṁ**
sva-bhaktānām, **tāpasya** ādhyātmikādi-tāpa-lakṣaṇasya
tad-vicchedajasya vā **apavargo** varjanaṁ yasmāt, taṁ **lakṣmyāḥ**
sarva-sampatter **ālayam** \| evaṁ viśeṣaṇa-trayasyāsya yathottaraṁ
śraiṣṭhyam \| anyat samānam \|\|42\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** anyā punar **anyaṁ śrayeta**
nāma **tava pāda-saroja-gandhaṁ** tv **āghrāya** apy **avigaṇayya kānyaṁ
śrayeta** ? tad-aghrāṇe\'nyāśrayaṇam evāvigaṇanam iti bhāvaḥ \|
**pāda-** ity-ādikā bhakty-uktiḥ guṇa-grāmaṁ śrutvety arthaḥ \| kīdṛśaṁ
? **sadbhir** ātmārāmair api **mukharitaṁ** sa-śabdīkṛtaṁ śabdena
saṁyojitaṁ pūrva-savyākhyā varṇitam ity arthaḥ \| **janānāṁ tāpasya
vargo** varjanaṁ yasmāt, taṁ sarva-sampatter āśrayaṁ ca iti
mukta-mumukṣu-viṣayi-sevyatvam uktam \| ata eva **guṇālayasya**
sarva-guṇa-nidheḥ \| anyasya doṣam āha---**martyaḥ** ca saḥ ā samantāt
**sadā** sarvadā ca **uru-bhayaṁ** yasya, sa ca saḥ tam upalakṣaṇaṁ
caitat san-mukharita-viparītatvādikasya \| nanv anyam āśrayamāṇā bahavo
dṛśyante? tatrāha---**artha-** iti \| tā mūrkhā eveti bhāvaḥ \|\|42\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : martyaś** ca saḥ, **ā** samantāt
**sadā** sarvadā ca **uru-bhayaṁ** yasya sa ca saḥ \|\|42\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** nanu bho bhagavan ! mama tu
kathā dūrādāstām, **kā martyā** kanyā tvāṁ vinā **anyaṁ** patitvena
**śrayeta** ? ity āha---**kānyam** ity-ādi \| **kā martyā** ity
anuṣaṅgaḥ \| tava **pāda-saroja-gandham** \| kīdṛśaṁ ? **lakṣmy-ālayam**
\| lakṣmyā ā samyak laya āśrayo vā yatra \|\|42\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yac coktam athātmano
rūpaṁ vai bhajasva \[bhā.pu. 10.60.17\] iti tatrāha---**kānyam** iti
dvābhyām \| **āghrāya** iti yā tvadīyaṁ yaśo na śrutavatī sā anyaṁ
śrayatu nāmeti bhāvaḥ \| **sadbhir** bhramarair iva **mukharitaṁ**
stutaṁ **janatāyā** jana-mātrasyāpi śravaṇādibhir apavarga-sādhakam \|
**avigaṇayya** avijñāya **martyā** mānuṣīti rākṣasa-pretādi-kanyā tv
anyam āśrayatām iti bhāvaḥ \| anyaṁ kīdṛśaṁ ? **sadorubhayam**
**artha-vivikta-dṛṣṭiḥ** ity avicārāndhā tu śrayatv iti bhāvaḥ \|
**guṇālayasya** ity anena guṇair hīnāḥ \[bhā.pu. 10.60.16\] iti yad
uktaṁ tad api parāhatam \|\|42\|\|

**\...**

**\|\| 10.60.43 \|\|**

**taṁ tvānurūpam abhajaṁ jagatām adhīśam**

**ātmānam atra ca paratra ca kāma-pūram \|**

**syān me tavāṅghrir araṇaṁ sṛtibhir**[^4] **bhramantyā**

**yo vai bhajantam upayāty anṛtāpavargaḥ \|\|**

**śrīdhara-svāmī (bhāvārtha-dīpikā) :** atas tvām evāham abhajam ity
āha---**taṁ tvā** iti \| kiṁ ca, prārthayate---**syād** iti \|
**araṇaṁ** śaraṇam \| **sṛtibhiḥ** deva-tiryag-ādibhir janmabhiḥ \|
pāṭhāntare tv arthavāda-bahula-karma-śravaṇair ity arthaḥ \|
kathambhūtasya tava ? yas tvam **anṛtasya** saṁsārasya **apavargo** nāśo
yasmāt, sa **bhajantam** **upayāti** ātmasāt karoti, tasya
**tavāṅghriḥ** iti \| bhītasya hi **śaraṇam** evānurūpaṁ bhajana-yogyaṁ,
atas **tvām** aham **abhajam** ity arthaḥ \|\|43\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *ato* guṇālayatvāt
satyatvāc ca \| **sṛtir** janma-mārgayoḥ iti niruktiḥ \| *pāṭhāntare*
\"śrutibhiḥ\" iti pāṭhe \| *ity artha* iti apāma somam amṛtā abhūma
\[ṛ.ve. 8.48.3\] ity-ādi-vākyākarṇanair iti bhāvaḥ \| *ato*\'nurūpatvāt
\| *ity artha* iti athātmano\'nurūpa \[bhā.pu. 10.60.17\] iti
dattottaraṁ jātam iti bhāvaḥ \|

\[toṣaṇī\] **tam** ukta-māhātmyam \| ata eva **anurūpaṁ** bhajana-yogyam
**abhajam** \| janmāntareṣv api tavaiva bhajanaṁ kariṣyāmīti vadatī,
prema-bhara-dainyenātmano līlā-mānuṣītvaṁ matvā, tad-bhajanaṁ durlabhaṁ
manyamānā prārthayate---**syād** iti \| \[**sr̥tibhiḥ**\]
vividha-janmabhir itas tato **bhramantyā** iti \| \"śrutibhiḥ\" iti
pāṭhe kāścic chrutayas tvāṁ sarvatrānāsaktaṁ vadanti, kāścit tu
bhaktāsaktaṁ, kāścit tu kadācid duḥkhe\'py udāsīna-prāyam ity evaṁ
vividhāḥ, tābhiḥ śaṅkāṁ prāptavatyāḥ \| **yo\'ṅghris** \"tvam\" iti ṭīkā
vicāryā---**upayāti** iti prathama-puruṣeṇānvayāya *tvaṁ*-padasya
viśeṣaṇatvaṁ, *ya* ity asya viśeṣyatvam aṅgīkṛtya samādheyā vā \| anyat
taiḥ \| tatra ceti bhītasya ity-ādi-vākyārtha-yojanā \| ity anena
prakāreṇety arthaḥ \| atra **anurūpa**-padasya vyākhyā-pūrvam
avyākhyānād eveti \|

yad vā, **sṛtibhir** gatibhis tava tādṛśa-nānā-ceṣṭābhiḥ \| pāṭhāntare,
\"śrutibhiḥ\" lakṣmī-priyatvādi kathana-parābhiḥ, tatrāpy
anāsakty-ādi-vikhyāpikābhiḥ \| yad vā, tavānyāvatāre sītādīnāṁ
parityāgādi-śravaṇair atra ca śrī-gopīnāṁ
tathādyaivedṛśa-vacana-śravaṇaiś ca **anṛtaṁ** tādṛśa-vividha-bhramaḥ,
tasya **apavargo** yasmāt \|

gīrdevī-vyañjitārthaśāyam---tava **sṛtibhir** nānāvatāra-rītibhir
bhramantyāḥ, devatve deva-dehā sā mānuṣatve ca mānuṣī \[vi.pu. 1.9.143\]
ity-ādi-viṣṇu-purāṇokteḥ \| bhavadval līlākāra-prakaṭanena tvayā saha
viharantyāḥ \| pāṭhāntare yathā yathā tat-tad-avatāre mat-pratipādikā
śrutayaḥ, tathā viharantyāḥ ity arthaḥ \| kīdṛśo\'**ṅghriḥ** ?
**anṛtasyāpavargo** yatra, sa sac-cid-ānanda-rūpa ity arthaḥ \| anyat
samam \|\|43\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** amartyāyā mama tvam
evānurūpaṁ, tena **tvām** eva **abhajam** ity āha---**taṁ tvānurūpam**
ity-ādi \|\|43\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tam** ukta-māhātmyam,
ata eva **anurūpaṁ** bhajana-yogyam **abhajam** \| anurūpatvam eva punar
viśeṣato darśayantī taṁ viśinaṣṭi---**jagatām** ity-ādinā \| **adhīśaṁ**
īśvareśvaram, na ca kevalaṁ bahir evādhīśatvam, antar apīty
āha---**ātmānam** antaryāmiṇam, sat-karmasu pravartanādinā paramaṁ guruṁ
suhṛdaṁ cety arthaḥ \| kiṁ ca, **atra** iti **ca**-kāra-dvayaṁ dvayor
api prādhānyārtham, evam eṣāṁ trayāṇāṁ viśeṣaṇānāṁ yathottaram
anurūpatve śraiṣṭhyam \|

na kevalam asminn eva janmany **abhajam**, janmāntareṣv api tavaiva
bhajanaṁ kariṣyāmīti vadantī prema-bhara-dainyena tad durlabhaṁ
manyamānā prārthayate---**syād** iti \| vividha-janmabhir itas tato
**bhramantyā** api \| pāṭhāntare śruty-ukta-karmācaraṇena
vicitra-janmāni prāpnuvatyā apīty arthaḥ \| **kāma-pūraṇam** eva
darśayati---**ya** iti \| **vai** prasiddhau \| **anr̥tāpavarga** iti
saṁsāra-duḥkha-dhvaṁsana-pūrvakam ity arthaḥ \| anyat tair vyākhyātam \|

tatra **anurūpam** iti tasya pūrvam avyākhyānād atrārtha-gatyā
vyākhyārthaṁ gṛhītam \| kiṁ vā, lekhaka-bhramād iti \| athavā
yo\'Gghriḥ, **anṛto**\'priyo\'nādr̥to vā bhavaty **apavargo** mokṣo
yasmāt saḥ \| anyat samānam \|\|43\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tam ukta-māhātmyam \| ata eva
**anurūpaṁ** bhajanasya yogyam **abhajaṁ** \| janmāntareṣv api tavaiva
bhajanaṁ kariṣyāmīti vadantī prema-bhara-dainyena ātmano līlā-mānuṣītvam
eva karma-mānuṣītvaṁ matvā tad-bhajanaṁ ca durlabhaṁ manyamānā
prārthayate---**syād** iti \| vividha-janmabhir itas tato **bhramantyā**
api \| \"śrutibhiḥ\" iti pāṭhe kāścit śrutayas tvāṁ sarvatrānāsaktaṁ
vadanti, kāścit tu bhaktāsaktaṁ, kāścit kadācid duḥkhe\'py
udāsīna-prāyam ity evaṁ-vidhāḥ tābhiḥ śaṅkāṁ prāpnuvatyāḥ **yo\'ṅghriḥ**
yas tvam iti ṭīkā vicāryā **upayāti** iti prathama-puruṣeṇānvayāya
**tvaṁ**-padasya viśeṣaṇatvaṁ, **ya** ity asya viśeṣyatvam aṅgīkṛtya
samādheyā vā \| anyat taiḥ \|

tatra ca iti **bhītasya** ity-ādi-vākyārtha-yojanā iti anena prakāreṇety
arthaḥ \| atrānurūpa-pada-vyākhyā pūrvasya vyākhyānād eveti \| yad vā,
**sṛtibhir** gatibhiḥ tava tādṛśa-nānā-ceṣṭābhiḥ, pāṭhāntare
\"śrutibhiḥ\" lakṣmī-priyatvādi-kathana-parābhiḥ tatrāpy
anāsakty-ādi-vikhyāpikābhiś ca

yad vā, tavānyāvatāre sītādīnāṁ parityāgādi-śravaṇaiḥ atra ca
śrī-gopīnāṁ tathādyaivedṛśa-vacana-śravaṇaiś ca anṛtaṁ
tādṛśa-vividha-bhramaḥ tasyāpavargo yasmāt gīrdevī vyañjitārthaś cāyaṁ
tava **sṛtibhir** nānāvatāra-rītibhir **bhramantyāḥ,** devatve deva-dehā
mā mānuṣatve ca mānuṣī \[vi.pu. 1.9.143\] ity-ādi-viṣṇu-purāṇokteḥ,
bhavadval-līlākāra-prakaṭanena tvayā saha viharantyāḥ \| pāṭhāntare
yathā yathā tat-tad-avatāre mat-pratipādikāḥ śrutayaḥ, tathā viharantyā
ity arthaḥ \| kīdṛśo\'**ṅghriḥ** ? **anṛtasyāpavargo** yatra saḥ,
sac-cid-ānanda-rūpa ity arthaḥ \| anyat samānam \|\|43\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : sṛtibhir** gatibhis tava
tādṛśa-nānā-ceṣṭābhiḥ \| pāṭhāntare---\"śrutibhiḥ\" tavānyāvatāre
sītādī-parityāgādi \| **anṛtaṁ** tādṛśa-vividha-bhramaḥ, tasya
**apavargo** yasmāt \|\|43\|\|,

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** amartyāyā mama tvam
evānurūpa ity āha---**taṁ tvānurūpam abhajam** ity-ādi \| yo bhavān
**bhajantam upayāti** bhajati \| **anṛto** mithyā-kṛto'**pavargo**
mokṣo'pi yasmāt, arthād bhaktair bhajato janasyāpavargam api mithyātvena
hāpayitvā sva-parijanatvaṁ sampādya bhajato janān **upa-**bhajasi \|
ajñāna-saṁjñau bhava-bandha-mokṣau \[bhā.pu. 10.14.26\][^5] iti mokṣasya
mithyātvam eva \| yad vā, **anṛtāt** tvad-itarād apavarjayasi
tyājayasīti **anṛtād apavargo** yasmād iti vigrahaḥ \| ato mama tvam
evānurūpo'si, tavāpy ahaṁ nṛ-**sṛtibhi**r avatārais tvayā saha
**bhramantyāḥ** \|\|43\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ahaṁ tu
śruta-cara-tvad-guṇa-mānuṣya-kanyā vicāravatīty atas tvām evābhajam ity
āha---**tam** iti \| yata **anurūpam ātmānaṁ** paramātmanas tava
bhajanam ucitam evety arthaḥ \| svasya līlā-mānuṣītvam evākasmād
atidainyodaye karma-mānuṣītvaṁ matvā tad-bhajanaṁ prārthayate---**syād**
iti \| **sṛtibhir** vividha-janmabhir **bhramantyā** api me \|
\"śrutibhiḥ\" iti pāṭhe tavānyatrāvatāre sītādīnāṁ tyāgasya śravaṇaiḥ,
atra ca gopīnāṁ tathādyaivaitādṛśa-vacana-śravaṇaiś ca **bhramantyā**
vividha-śaṅkāmayaṁ bhramaṁ prāpnuvatyā api yas **tavāṅghriṁ**
**bhajantam** **upayāti** kṛpayā tat-samīpaṁ svayam evāyāti \|
**anṛtasya** vividha-bhramasya **apavargo** nāśo yasmāt, sa tena
tavāṅghri-padmam evāsmad-ādīnāṁ sukhadaṁ sama-rasaṁ ca **śaraṇaṁ**
bhūyān, na tu mukha-padmaṁ, yat khalu viṣaya-rasam eva kadācin mārakaṁ
viṣam apy udgirati, kadācit sañjīvakam amṛtam apīti dyotitam \|\|43\|\|

**\...**

**\|\| 10.60.44 \|\|**

**tasyāḥ syur acyuta nṛpā bhavatopadiṣṭāḥ**

**strīṇāṁ gṛheṣu khara-go-śva-viḍāla-bhṛtyāḥ \|**

**yat-karṇa-mūlam ari-karṣaṇa nopayāyād**

**yuṣmat-kathā mṛḍa-viriñca-sabhāsu gītā \|\|**

**śrīdhara-svāmī (bhāvārtha-dīpikā) :** ye coktā rājñāṁ bahavo guṇāḥ,
rāja-putrīpsitā bhūpair loka-pāla-vibhūtibhiḥ \[bhā.pu. 10.60.10\]
ity-ādinā tatra serṣye saśāpaṁ sāṅguli-bhaṅgaṁ cāha dvābhyām---**tasyāḥ
syur** iti \| **kharā** iva kevalaṁ bhāravāhāḥ, **gāvo** balivardā iva
nityaṁ vyāpāra-kliṣṭāḥ, **śvāna** ivāvamatāḥ, **viḍālā** iva kṛpaṇā
hiṁsrāś ca, **bhṛtyā** iva kiṅkarā nṛpās tasyā durbhagāyāḥ patayaḥ
**syuḥ** \| **yasyāḥ karṇa**-pathaṁ tvat-**kathā** **na** prāpnuyād iti
\|\|44\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tatra* rāja-guṇeṣu \|
*serṣyam* akṣānti-sahitam \| *sa-śāpaṁ* parāniṣṭokti-sahitam \|
*sāṅguli-bhaṅgaṁ* mukhe\'ṅguli-pradāna-pūrvakam \| *avamatāḥ*
avajñāspadāḥ \| *kṛpaṇā* mandāḥ \| *kṛpaṇaḥ* kutsite mande krimāv api
iti medinī \| *durbhagāyā* manda-bhāgyāyāḥ \| **mṛḍaḥ** śivaḥ \|
**tasyāḥ syur** iti śāpaḥ, **bhavatopadiṣṭā** itīrṣyā, **khara-go-śva-**
iti mukhāṅguli-yogyam iti vivekaḥ \|

\[**toṣaṇī:**\] he **acyuta** ! iti kāla-deśāvyabhicāri-guṇo bhavān eva,
anyatra guṇābhāsa-mātratve\'pi vyabhicārān nānya iti bhāvaḥ \|
mahā-doṣam apy āha---**strīṇām** iti\| anyat taiḥ \| tatra kiṅkarā
iti---kiṁ karomīty ājñā-pratīkṣakā ity arthaḥ \| kṣīrasvāminā tathā
tan-niruktaḥ \|

yad vā, **khara**-padena tāḍyamāno'pi tām anugantṛtvāt, **gaur**
bhāravāhakatvāt, **aśvaḥ** kadācit tad-voḍhr̥tvāt, **śvā** vā
piṇḍa-vāñchayā tad-ājñā-kāritvāt, **viḍālas** tad-ucchiṣṭa-bhoktṛtvāt,
**bhṛtyāḥ** pūrvavad iti \| **yasyāḥ karṇasya mūlam** avadhāna-viṣayam
**upa** samīpe na **yāyāt**, īṣad api na gacched ity arthaḥ \|
**yuṣmad-** iti gauraveṇa bahutvāt \| na ca **strīṇām** alpa-buddhitvāt
tāsāṁ manoharā, api tu parama-viduṣām apīty āha---**mṛḍa**- iti \|
**arikarṣaṇa** ! he śatrusūdana ! bhagavad-dveṣeṇa te mṛta-prāyā iti
bhāvaḥ \|\|44\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** ato\'haṁ prāk-siddhā
preyasī, tena tvām evābhajam, kiṁ tu strī-mātrasyāpi madhye yā
tvat-kathā na śrutavatī, tasyā eva bhavatopadiṣṭaḥ patiḥ syād ity
ākṣepeṇāha anvaya-vyatirekābhyām \| tatrānvayaṁ darśayati---**tasyāḥ
syuḥ** ity-ādi \|\|44\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** he **acyuta**
iti---asādhāraṇa-māhātmyāmr̥ta-paripūrṇo bhavān eva, anye tu
sarva-guṇa-rahitā duṣṭā iti bhāvaḥ \| tad eva darśayati---**strīṇām**
iti \| stry-adhīneṣv ity arthaḥ, iti kāpuruṣatvaṁ sūcitam \| yasyāḥ
**karṇasya mūlaṁ** prāntam api **upa** samīpe **na yāyāt** \|
**yuṣmad-** iti gauraveṇa bhakta-vargāpekṣayā vā \|\|44\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** he **acyuta** ! iti
kāla-deśāvyabhicāri-guṇo bhavān eva, anyatra guṇābhāsa-mātratve\'pi
vyabhicārān nānya iti bhāvaḥ \| mahā-doṣam apy āha---**strīṇām** iti\|
anyat taiḥ \| tatra *kiṅkarā* iti---kiṁ karomīty ājñā-pratīkṣakā ity
arthaḥ \| kṣīrasvāminā tathā tan-nirukteḥ \|

yad vā, **khara**-padena tāḍyamāno'pi tām anugantṛtvāt, **gaur**
bhāravāhakatvāt, **aśvaḥ** kadācit tad-voḍhr̥tvāt, **śvā** vā
piṇḍa-vāñchayā tad-ājñā-kāritvāt, **viḍālas** tad-ucchiṣṭa-bhoktṛtvāt,
**bhṛtyāḥ** pūrvavad iti \| **yasyāḥ karṇasya mūlam** avadhāna-viṣayam
**upa** samīpe na **yāyāt**, īṣad api na gacched ity arthaḥ \|
**yuṣmad-** iti gauraveṇa bahutvāt \| na ca **strīṇām** alpa-buddhitvāt
tāsāṁ manoharā, api tu parama-viduṣām apīty āha---**mṛḍa**- iti \|
**arikarṣaṇa** ! he śatrusūdana ! bhagavad-dveṣeṇa te mṛta-prāyā iti
bhāvaḥ \|\|44\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** na tv evām ato'haṁ
prāk-siddhā nitya-preyasī, tena **tvām abhajam** \| kiṁ tu
strī-mātrasyāpi madhye yā tvat-kathā na śrutavatī, tasyā eva
bhavatopadiṣṭāḥ patayaḥ syur ity anvaya-vyatirekābhyāṁ
śloka-dvayenāha---**tasyāḥ syur** ity-ādi \| ye **strīṇāṁ** **gṛheṣu**
**kharādivad** adhīnā bhavanti \|\|44\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ye coktā rājñāṁ bahavo
guṇāḥ rāja-putrīpsitā bhūpair loka-pāla-vibhūtibhiḥ \[bhā.pu. 10.60.10\]
ity-ādinā \| tatra serṣyaṁ saśāpaṁ sāṅguli-sphoṭaṁ cāha---**tasyā** iti
dvābhyām \| **kharā** gardabhā iva tat-pāda-tāḍitāḥ, **gāvo** balīvardā
iva bhāravahanādi-vyāpāra-kliṣṭāḥ \| **śvāna** iva tad-gṛha-pālanārthaṁ
tad-anyeṣu vaira-kāriṇaḥ \| **viḍālā** iva tad-ucchiṣṭa-bhojinaḥ \|
**bhṛtyā** iva tad-dāsya-kāriṇo **nṛpāḥ** **tasyāḥ** adhamāyāḥ **patayaḥ
syuḥ** \| **yasyāḥ karṇa-pathaṁ tvat-kathā na prāpnuyāt** \| he
**ari-karṣaṇa** ! mamārīn śiśupālādīn antaka-nagarīṁ prati karṣasi tvam
ity arthaḥ \|\|44\|\|

**\...**

**\|\| 10.60.45 \|\|**

**tvak-śmaśru-roma-nakha-keśa-pinaddham antar**

**māṁsāsthi-rakta-kṛmi-viṭ-kapha-pitta-vātam \|**

**jīvac-chavaṁ bhajati kāntam ativimūḍhā**

**yā te padābja-makarandam ajighratī strī \|\|**

**śrīdhara-svāmī (bhāvārtha-dīpikā) :** tathā hi, **te
padābja-makarandam ajighratī** satī **yā strī** **vimūḍhā**, sā
**kānto**'yam iti **matir** yasyāḥ sā **kānta-matir** **jīvac-chavaṁ
bhajati** \| **tvag-ādibhir** bahiḥ **pinaddhaṁ** channam, antar
**māṁsādi**-mayam iti \|\|45\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : kaphādi** mala-viśeṣaḥ \|
**jīvacchavaṁ** śvasan-mṛtakam \| etena śrī-kṛṣṇa-vapus tu
ānanda-śmaśrur ānanda-keśaḥ \[\] ity-ādi śrutemalamayaṁ na,
kevalacidghana eva, aṅga-racanādi tu bhaktānugrahārtham eveti dhvanitam
\|

\[**viśvanāthaḥ**:\] sa vai patiḥ syād akutobhayaḥ svayam \[5.18.20\]
ity-ādi-pramāṇato vastutaḥ strīṇāṁ sārvakālikīnām api tvam eva patiḥ \|
tad api yā tvad-anyaṁ patiṁ bhajati, sā pretam eva ramayantī bhajatīty
āha---**tvag** iti \| **jīvacchavatvam** eva darśayati viśeṣaṇa-dvayena
\| **tvag**-ādibhiḥ **pinaddham**, anyathā
daurgandhyākṛṣṭa-makṣikā-kīṭa-koṭibhiś ca vyāptaṁ syād iti bhāvaḥ \| te
sac-cid-ānanda-ghana-vigrahatvena prasiddhasya tavātra tvag-ādiṣu
keṣāñcit tat-saṅgi-mātrāṇāṁ niṣedhaḥ \| vedādāv aprasiddhatvāt svayam
ananubhavāc ca \| keṣāñcit tu loka-prasiddha-jaḍa-malinādi-svarūpāṇām
eva, na tu tatra veda-prasiddhānāṁ sac-cid-ānanda-svarūpāṇām api,
veda-prasiddhatvād eva tathā svayam anubhavāt, bībhatsa-mātrasyaiva
tyāgasya vivakṣitatvāc ceti jñāpitam \| **mūḍhā** eva antar
māṁsādi-mayaṁ **jīvantam** eva **śavaṁ** **kānta-matyā** **bhajati**, te
pādāmbuja-makarandaṁ paurāṇika-jana-bhaktaiḥ sarvataḥ prasāritam api yā
na bhajatīti hetoḥ sā **mūḍhā**, nāhaṁ mūḍheti bhāvaḥ \|\|45\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** vyatirekaṁ
darśayati---**tvak-śmaśru-roma**- ity-ādi \|
tvad-vigrahasyānandamayatvāt naivaṁ-vidhatvam \| tena tvad-vigrahe
tvag-ādivat pratīyamānaṁ, na tu tvag-ādi \| atas **tvat-padāmbujam
ajighratī strī** evambhūtaṁ **jīvacchavaṁ bhajati** \|\|45-46\|\|

---------------------------------------------------------------------------------------------------------------------

**tvak-śmaśru-roma-nakha-keśa-pinaddham antar**

**māṁsāsthi-rakta-kṛmi-viṭ-kapha-pitta-vātam \|**

**jīvac-chavaṁ bhajati kānta-mati-vimūḍhā**

**yā te padābja-makarandam ajighratī strī \|\|**

**sanātana-gosvāmī (bṛhad-vaiṣṇava-toṣaṇī) :** na ca vaktavyam
aprakaṭatvena nopayāyād iti sarvatra sarvair eva kīrtyamānatvād ity
āha---**tvag**- iti \| **jīvacchavatvam** eva darśayati
viśeṣaṇa-dvayena, **romāṇi** pakṣmādīni, **tvag**-ādibhiḥ **pinaddham**,
anyathā daurgandhyādy-ākṛṣṭa-makṣikādi-kīṭa-koṭibhir vyāpter iti bhāvaḥ
\| tvag-ādināṁ yathā-pūrvaṁ māṁsādi-pidhāne śraiṣṭhyaṁ \| tathā
māṁsādīnāṁ ghṛṇābharāspadatvam ādhikyaṁ vā jñeyam \| **vi**śeṣeṇa
**mūḍhā** vivekahīnā, te sac-cid-ānanda-ghanamūrtestava \| evaṁ rājabhiḥ
sahāsamān iti pakṣe\'pi teṣāmatyastāpakarṣasya
śrī-bhagavatparamotkarṣasya coktyāsamatvam eva dṛḍhīkṛtyottaritam iti \|
anyat tair vyākhyātam \| yad vā, kāntamatiḥ sundarabuddhir api
tvatpadābjarasagandha-rāhityena vimūḍhā satīty arthaḥ \|\|45 \|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aho atyantaghṛṇāspadatvena ca
te kathañcid api tvadīyānāṁ manaso'pi sambandhayogyā na syur ity
āha---vagiti \| jīvacchavatvam eva darśayati---tvagity-ādinā \|
viśeṣaṇadvayena yasya śarīramātrasya dṛṣṭayā kāntamatiḥ strīpravartate
tasya śavena ko bheda iti bhāvaḥ \| tvagādibhiḥ pinaddham anyathā
daurgandhyādhākṛṣṭamakṣikādikīṭakoṭibhiś ca vyāpta syāt, yathāhuḥ---

> yadi nāmāsya kāyasya yad antas tad bahir bhavet \|
>
> daṇḍam udyamya loko\'yaṁ śunaḥ kākāś ca vārayet \|\| iti bhāvaḥ \|

te sac-cid-ānanda-vigrahatvena prasiddhasya tava atra tvagādiṣu
keṣāñcittatsañjñimātrāṇāṁ niṣedhaḥ vedādāvaprasiddhatvāt svayamanubhavāc
ca keṣāñcittu lokaprasiddhajaḍamalinādisvarūpāṇām eva natu tatra
vedaprasiddhānāṁ sac-cid-ānanda-rūpāṇām api vedaprasiddhatvād eva tathā
svayamanubhavāt bībhatsaparityāgamātrasyaiva vivakṣitvācceti jñāpitam \|
atra yā līlayā dhṛtatanoranurūpa-rūpā ity uktatvādasyāstvayam abhiprāyaḥ
bhavatsadṛśadehā mādṛśī tāvat svata eva tādṛśe jugupsite yātu svayam api
tvagityādyuktalakṣaṇadehā sāpi kathañcittādṛśatvadanubhavaṁ vinaiva
tatra ramate tvadanubhave sati natu svadehe'pi kiṁ ca,
tvadbhajanayogyatvāya malinavastrādivattattyāgam api vāñchati
yogyatvasya tu kramatāratamyaṁ jñeya trivakrāyā iva pūrvadeha eva
sadyastvayogyatvāvirbhāvāt antargṛhagatāḥ kāścid ityādyuktānām iva
pūrvadehatyāgapūrvakatvadyogyadehāvirbhāvāt piṅgalāyā iva svadehe
jugupsāyā udayāt kimbahunā kānyaṁ śrayeteti madanubhavoktyā tathā
dadhati sakṛnmanastvayi ya ātmani nityasukhe na punar upāsate
puruṣasāraharāvasathān iti śrutyuktyā ca vayaṁ sarvā api tvaniṣṭhā eva
prākṛte tvatsārūpyaṁ prāpte ca nāsajjāmaḥ kimuta tvadvirodhiṣu
caidyādiṣviti \|\|45\|\|

---------------------------------------------------------------------------------------------------------------------

**jīva-gosvāmī (bhagavat-sandarbha 37):** tasmād
vilakṣaṇa-pāṇi-pādāditvenaivāpāṇi-pādāditvam \| yathāha---**tvag** iti
\|

atha śrī-bhagavati keśādīnāṁ śrūyamāṇānām ānandasvarūpatvam, anyeṣāṁ
tvabhāva eveti vailakṣaṇyaṁ spaṣṭam eva \| ata eva hi hiraṇyakaśipuṁ
prati tanmārakajananiṣedhalakṣaṇabrahmavaradānam api saṅgacchate,
vyasubhirvāsumadbhirvā surāsuramahoragair \[bhā.pu. 7.3.37\] iti \| na
caitat karaṇasya niṣedhaparaṁ, kiṁ tu kartureva, kartṛprakaraṇāt \|
aprāṇibhiḥ prāṇibhirvetyuktestasyaiva prāptatvāt \|
hanturjīvaddehasāmye'pi saprāṇabhāgān niṣkrāntasya
kartanīyanakhāgrabhāgasya tyaktaprāṇatvāc ca \|

tasmād asmākam aprāṇo hy amanāḥ śubhra \[mu.u. 2.1.2\] iti, asya mahato
bhūtasya niḥśvasitametad \[bṛ.ā.u. 2.4.10\] iti ca śrutirnāsaṅgateti \|
ata evoktaṁ vārāhe---

> na yasya prākṛtā mūrtir medo-majjāsthi-sambhavā \|
>
> na yogitvād īśvaratvāt satya-rūpo'cyuto vibhuḥ \|\| iti \|\|

tac cāprākṛta-mūrtitvaṁ tasya mahāyogitvādicchākṛtam iti na,
kintvīśvaratvānnityam evety arthaḥ \| tathā ca prayogaḥ---īśvaraḥ
savigrahaḥ jñānecchāprayatnavat kartṛtvāt kulālādivat \| sa ca vigraho
nityaḥ, īśvarakaraṇatvāt tajjñānādivad iti \| ata eva vilakṣaṇatvam api
\| jīvacchavam iti caitanyayogena jīvantaṁ, svatas tu śavam \| tataḥ
śrī-bhagavadvigrahastu cidekarasatvāt sadā jīvanneveti vailakṣaṇyaṁ
yuktaṁ, nityānandacidrūpatvāt bhajanīyatvaṁ ca yuktam iti bhāvaḥ
\|\|45\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : tvak-śmaśrv** iti \|\|45\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** vyatirekam
āha---**tvak-śmaśru-roma-** ity-ādi \| tvad-vigrahasya
sāndrānandamayatvāt \| atas **tvat-padābjam ajighratī** **jīvacchavaṁ**
jīvanmṛtaṁ **bhajati** \| yā tu jighratī, sā tu jīvacchavān tvad-itarān
patīn na kāmayate \| yad etad uktaṁ bhavatā, tat sarvam ananvitam eva
\|\|45\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sa vai patiḥ syād
akutobhayaḥ svayam \[5.18.20\] ity-ādi-pramāṇato vastutas tu strīṇāṁ
sārvakālikīnām api tvam eva patiḥ \| tad api **yā** tvad-anyaṁ **patiṁ
bhajati**, sā pretam eva ramayantī bhajatīty āha---**tvag** iti \|
**jīvacchavatvam** eva darśayati viśeṣaṇa-dvayena---**tvag**-ādibhir
bahiḥ **pinaddham**, anyathā daurgandhyākṛṣṭa-makṣikā-kīṭa-koṭibhiś ca
vyāptaṁ syād iti bhāvaḥ \| antar māṁsādimayaṁ jīvaṁ

te sac-cid-ānanda-ghana-vigrahatvena prasiddhasya tava padābjasya ātra
tvag-ādiṣu keṣāñcit tat-saṅgi-mātrāṇāṁ niṣedhaḥ \| vedādāv
aprasiddhatvāt svayam ananubhavāc ca \| keṣāñcit tu
loka-prasiddha-jaḍa-malinādi-svarūpāṇām eva, na tu tatra
veda-prasiddhānāṁ sac-cid-ānanda-svarūpāṇām api, veda-prasiddhatvād eva
tathā svayam anubhavāt, bībhatsa-mātrasyaiva tyāgasya vivakṣitatvāc ceti
jñāpitam \| **mūḍhā** eva antar māṁsādi-mayaṁ **jīvantam** eva **śavaṁ**
**kānta-matyā** **bhajati**, te pādāmbuja-makarandaṁ
paurāṇika-jana-bhaktaiḥ sarvataḥ prasāritam api yā na bhajatīti hetoḥ sā
**mūḍhā**, nāhaṁ mūḍheti bhāvaḥ \|\|45\|\|

antarmāṁsādimayaṁ jīvaṁ tam eva śavaṁ kānto'yam iti matir yasyāḥ saiva
mūḍhā bhajati \| mauḍhyam evāha---te sac-cid-ānanda-vigrahatvena
prasiddhasya tava padābjasya makarandaṁ mādhuryaṁ
paurāṇika-jana-prabhañjanaiḥ sarvatraiva prasāritam apy ajighratī
\|\|45\|\|

**\...**

**\|\| 10.60.46 \|\|**

**astv ambujākṣa mama te caraṇānurāga**

**ātman ratasya mayi cānatirikta-dṛṣṭeḥ \|**

**yarhy asya vṛddhaya upātta-rajo'timātro**

**mām īkṣase tad u ha naḥ paramānukampā \|\|**

**śrīdhara-svāmī (bhāvārtha-dīpikā) :** yad uktaṁ udāsīnā vayam
\[bhā.pu. 10.60.20\] ity-ādinā tatrāha---**astv** iti \| yadyapi tvaṁ
nirapekṣaḥ, tathāpi **mama te caraṇānurāgo'stu** \| **mayi ca** mayy api
**nātiriktā** atiśayavatī **dṛṣṭir** yasya, tasya te \| **ātman** ātmany
eva **ratasya** \| tarhi tava tena ko lābhaḥ ? tvac-caraṇānurāga eva
mahān lābhaḥ \| kiṁ ca, **yarhy asya** viśvasya **vṛddhaye** **upāttā
rajaso'timātr**ā autkaṭyaṁ yena, sa tathābhūtaḥ san **mām īkṣase** \|
**u** evārthe \| **ha** harṣe \| tad eva **naḥ paramānukampā**
atyanugraha iti \|\|56\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** svāpekṣām apy āha---*kiṁ
ca* iti \| yad vā, **asya** jagato\'bhi**vṛddhaye** sṛṣṭaye **upāttaṁ**
**rajo\'timātraṁ** rajo yena, sa tathā \| yad vā, **upāttā** pralaye
mūla-rajasi atītāḥ saṅgatā mātrā aṁśā yena sa tathā \| yad vā, sthityai
upāttā rajaso\'tiriktā mātrā sattva-lakṣaṇā yena, **tadā mām īkṣate** \|
yad vā, vardhanaṁ chedena vṛddhiḥ saṁhāraḥ, tasyai **upāttā**
rajo\'tikrāntā **mātrā** tamo-lakṣaṇā yena, sa tathā \| atrekṣaṇaṁ nāma
tat-tat-kāryam anusmṛtya raja-ādi-mad-adhīna-tat-tad-guṇābhivardhanam
abhipretam \|

atha

> triguṇā hy eṣa prakṛtir aguṇo vā viṣṇuḥ sa
>
> yadātma-rajā rajo\'syā udvardhayatī syāt \|\| ity-ādi śruteḥ \|

naitat sva-prayojanam uddiśyeti---kiṁ tv asmān uddiśya paramānukampeti
bhāvaḥ \| he **ambujākṣa** ! iti saurūpyoddeśaḥ \| tatrātilobhe
hetuḥ---**mām** \| prakṛti-rūpām iti \| dainyenābhedoktiḥ, prakṛtes
tac-chāyā-rūpakatvena nikṛṣṭāṁśatvāt, na tv ātma-ratyā \| tad api na
ghaṭeta ity āśaṅkyāha---**upātta**- iti \| upādānam atra
sānnidhya-mātreṇopakaraṇam**, īkṣaṇaṁ** ca svairitayaiveti jñeyam \|

yad vā, mat-sambandhābhāsena tatrāpi mad-rūpatām āropya tava dṛṣṭir iti
sthite **mayi** tu **paramā** eva **anukampā** iti
mad-vidha-tvad-eka-śaraṇa-jana-sambandhād anyatraiva tavaudāsīnyam iti
bhāvaḥ \| tad evam eva ṭīkā-pratijñātaṁ ca ṣoḍaśānām api doṣāṇām
asattvaṁ ghaṭeta \| yad vā, **mayi** **ca** **ratasya**, yataḥ
**anatirikta-dṛṣṭeḥ** svarūpa-śaktitvān mayy abhinna-dṛṣṭeḥ \| rajo
rāgas tatrāpy anyānurāgasya vivṛddhaye svayam **upātta-rāgātimātraḥ**
san yan mām īkṣase kadācid ālokayasi tat **paramānukampā** tadrūpam eva
\| anyat samam \| ataḥ nāma-rūpe bhagavatī \[bhā.pu. 6.19.13\][^6] iti
ṣaṣṭha-skandhoktes tava dehasyātmaika-rūpatvān mama ca tad-abhinnatvāt
tan mat-sambandhād anyatraiva udāsīnā \[bhā.pu. 10.60.20\]
ity-ādi-vākya-pravṛttir iti bhāvaḥ \|\|46\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **ambujākṣa**! he
parama-sundara ! ity arthaḥ \| atas **tvac-caraṇayor anurāgo\'stu**,
**ātma-ratatvād** eva **mayi** patnyām apy **anatiriktā**
anya-loka-sādhāraṇī **dṛṣṭir** matir yasya, tasya \| **asya**
sakala-bhakta-gaṇasya, **māṁ** lakṣmī māṁ prakṛti-rūpāṁ, prakṛter api
tad-aṁśatvāt \| yad vā, vibhūti-pradhānādy-artham **īkṣase**\'pekṣase \|

nanu, ātmaratyā tad api na ghaṭeta ? ity āśaṅkyāha---**upa**- iti \| yad
vā, santaty-utpādanena **asya** yadu-vaṁśasya **vṛddhaye**\'tyartham ity
arthaḥ \| tasya guṇātītatve\'pi **raja** ity uktir aprākṛta
sac-cid-ānanda-guṇāntar-gata-**rajo**\'bhiprāyeṇa \| tac ca
śrī-bhāgavatāmr̥te bahuśo vivṛtam eva \| **naḥ** iti
sva-sakhī-dāsy-ādy-apekṣayā \| **paramā** iti tasyāḥ sudurlabhatvāt \|
anyat tair vyākhyātam \|

yad vā, **ambujākṣa** iti tvac-caraṇānurāgeṇa tvat-saundarya-darśanam
eva mahālābha iti bhāvaḥ \| kiṁ ca, asyānurāgasya **vṛddhaye**
**upāttair** gopa-krīḍayā svīkṛtai rajobhir gopād dhūlibhir atikrāntā
mātrā barhāpīḍam guñjāvataṁsa-vanamālā-vastrādi-paricchado yasya saḥ,
brajajanānandaka-sāyantana-gopa-veśaḥ sann ity arthaḥ \| tathā ca
viśvaḥ---

> mātraṁ cāvato dhṛtau kartsnyṇe mātrā karṇa-vibhūṣaṇe \|
>
> akṣarāvayave vṛtta māne\'lpe ca paricchade \|\|iti \|

yad vā, **upāttai** **rajobhir** **atimātro** bharitaḥ \| anyat samānam
\|\|46\|\|

**jīva-gosvāmī (laghu-vaiṣṇava-toṣaṇī) :** he **ambujākṣa** ! iti
saurūpyoddeśaḥ \| tatrātilobhe hetuḥ---māṁ prakṛti-rūpām iti
dainyenābhedoktiḥ prakṛtes tac-chāyā-rūpatvena tan-nikṛṣṭāṁśatvāt \|
nanv **ātma-ratyā** tad api na ghaṭata ity āśaṅkyāha---**upātta**- iti
\| upādānam atra sānnidhya-mātreṇopakaraṇam īkṣaṇaṁ ca svaritayaiveti
jñeyaṁ \| yad vā, mat-sambandhābhāsena tatrāpi mad-rūpatām āropya tava
**dṛṣṭir** iti sthite mayi tu **paramā** eva **anukampā** iti
mad-vidhatvād eka-śaraṇa-jana-sambandhād anyatraiva tavaudāsīnyam iti
bhāvaḥ \| tad evam eva ṭīkā-pratijñātaṁ ca ṣoḍaśānām api doṣāṇām
asattvaṁ ghaṭate \| kiṁ tu prathamaṁ prakṛti-vīkṣaṇaṁ tatas tasyāḥ
kṣobhaḥ, tato guṇānāṁ pārthakye sati sṛṣṭy-arthaṁ rajasaḥ pṛthag
vīkṣaṇam iti kramo labhyate \| yad vā, **mayi** ca **ratasya** yataḥ
**anatirikta-dṛṣṭeḥ** svarūpa-śaktitvāt mayy abhinna-dṛṣṭeḥ **rajo**
rāgaḥ tatrāpy asyānurāgasya **vivṛddhaye** svayam
**upātta-rāgātimātraś** ca san yan mām īkṣase kadācid ālokayasi, tat
**paramānukampā** tad-rūpam eva \| anyat samānam \| atas tava dehasya
ātmaika-rūpatvān mama ca tad-abhinnatvāt tan mat-sambandhād anyatraiva
udāsīnā ity-ādi-vākya-pravṛttir iti bhāvaḥ \|\|46\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : astu** iti \|\|46\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** mama punar etad evāstv ity
āha---**astv evam** ity-ādi \| he **ambujākṣa** ! **te** tava
**caraṇāmbujānurāgo me'stu** \| kīdṛśasya tava ? **ātman ratasya**,
ātmani bhakte ratasya **mayi** viratasya ity anvayaḥ \| kutaḥ ?
**anatirikta-dṛṣṭes** tulya-dṛṣṭeḥ \| ahaṁ bhāryeti mayy adhikā dṛṣṭir
māstu \| tulyā tad bhavitum arhatīti bhāvaḥ \| **yarhi** yadā **asya**
**caraṇānurāgasya vṛddhaya upāttarajo'timātro** gṛhīta-rāgātiśayaḥ san
**mām īkṣase, tad** eva **no**'smān prati **paramā anukampā** ity arthaḥ
\|\|46\|\|

---------------------------------------------------------------------------------------------------------------------

**astv ambujākṣa mama te caraṇānurāga**

**ātman ratasya mayi cānatirikta-dṛṣṭeḥ \|**

**yarhy asya vṛddhaya upātta-rajo'timātro**

**mām īkṣase tad u ha naḥ paramānukampā \|\|**

**viśvanātha-cakravartī (sārārtha-darśiṇī) :** yad uktam udāsīnā vayam
\[bhā.pu. 10.60.20\] iti tatra tad-udāsīnatānusandhāna-mātreṇaiva
māna-sthāyi-bhāvopaśāntau satyām atidainya-samudre nimajjanty
evāha---**astu** iti \| yadyapi tvaṁ nirapekṣaḥ, tad api mama te
**caraṇānurāgo'stu \|** **mayi** tavaudāsīnyam ucitam evety
āha**---ātman** **ratasya** ātmārāmasya, ata eva yathā te jagaty asminn
udāsīnā dṛṣṭiḥ, tathaiva **mayi** **ca anatiriktā** ato'nadhikā
**dṛṣṭir** yasya, tasya \| kiṁ ca, **yarhi asya** viśvasya **vṛddhaye**
**upāttā rajaso'timātrā** autkaṭyaṁ yena, sa tathābhūtaḥ san **mām
īkṣase** \| **u** evārthe \| **ha** harṣe \| tad eva **naḥ paramā
anukampā** \| tad evāhaṁ paramaṁ sva-saubhāgyam abhimanye iti bhāvaḥ \|

ayam arthaḥ---tathāham api tac-citto nidrāṁ ca na labhe niśi \[bhā.pu.
10.53.2\] tvad-vacanān mayi tavāsaktiḥ \| udāsīnā vayam \[bhā.pu.
10.60.20\] iti vacanād audāsīnyaṁ ca dṛśyate \| tasmān mayi bhavān
āsajjate ced ahaṁ te paramāntaraṅgā svarūpa-śaktir eva \| ata
evātmārāmo'pi mayy ātma-bhūtāyāṁ ramata eva mayy udāste ced ahaṁ te
bahiraṅgā śaktir guṇa-prakṛtir eva ity ato mayi tavobhayatvam iva tvayy
api mamobhayatvam iti \|\|46\|\|

**\...**

**\|\| 10.60.47-48 \|\|**

**naivālīkam ahaṁ manye vacas te madhusūdana \|**

**ambāyā iva**[^7] **hi prāyaḥ kanyāyāḥ syād ratiḥ kvacit \|\|**

**vyūḍhāyāś cāpi puṁścalyā mano'bhyeti navaṁ navam \|**

**budho'satīṁ na bibhṛyāt tāṁ bibhrad ubhaya-cyutaḥ \|\|**

**śrīdhara-svāmī (bhāvārtha-dīpikā) :** tad evaṁ sarvaṁ tad uktaṁ
prativyākhyāya prasanna-cittā mantram upadiśanty āha
dvābhyām---**naiva** iti \| athātmano'nurūpam \[bhā.pu. 10.60.17\]
ity-ādi **te** **vaco'līkaṁ** mithyeti **naiva manye** \| yato loke
**kanyāyā** eva **kvacid ratir** bhavati \| yathā kāśirāja-kanyānām
ambāmbālikāmbikānāṁ tisṛṇāṁ madhye **ambāyāḥ** kanyāyā eva śālve ratir
jātā, tadvat \|\|47\|\|

**vyūḍhāyāḥ** pariṇītāyā **api** iti \| **ubhayasmād**
iha-para-loka-dvayāc **cyuto** bhraṣṭa iti \|\|48\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *mantraṁ* rahasyam \|
*tadvad* ambāvat \| tvayy eva mama **ratiḥ** paryavasyatīti bhāvaḥ \|
bhārate ceyaṁ kathā---kāśirāja-putrī-trayam ambādikaṁ bhīṣmeṇa
svayaṁvare jitam \| jitvā ca tāḥ sva-bhrātre vicitravīryāya prāyacchat
\| tadā tāsv ambovāca---\"he bhīṣma ! nāhaṁ tvāṁ tvad-bhrātaraṁ cānyaṁ
vā vinā śālvaṁ vṛṇe\" ity ukto bhīṣmas tāṁ śālvāya prasthāpayāmāsa ity
alaṁ vistṛtyā \|

athavā---yad etat sarvam uktaṁ bhavatā tat tu strī-sādhāraṇatvam
evābhipretya, na tu tad-viśeṣatvam \| tac ca yuktam ity
upasaṁharati---**naiva** iti yugmakena \| **vacaḥ**
strī-jāti-svabhāva-sūcakam īdṛśaṁ vacanam, **alīkam** aviṣayaṁ **naiva
manye**, **hi** yasmāt, **kanyāyā** api **kvacid** ekatraiva puruṣe
**ratiḥ syāt** \| **prāyo** bāhulyeneti tāsu sādhvī jātir ity arthaḥ \|
ṭīkāyāṁ ca **kanyāyā** eva kasyāścid eva kanyāyā ity arthaḥ \| tatra
dṛṣṭāntaḥ---**ambāyā iva** iti \|\|47\|\|

pumāṁsaṁ dṛṣṭvā calati nijadharmād yā, sā **puṁścalī,**

> yā nārī rūpa-jāty-ādy acintayitvotsukā bhavet \|
>
> puruṣo'yam iti jñātvā ratyai sā puṁścalī smṛtā \|\| ity-ukteḥ \|

**asatīṁ** puṁścalīṁ **na bibhṛyāt** vivāhitām api pṛthak-śayyāṁ kuryād
ity arthaḥ \| evam akurvan patito bhavatīty āha---**tām** iti \|

> puṁścalyāṁ gamanād vipras taptasūrmiṁ vrajet punaḥ \|
>
> jīvann eva bhavec chūdro mṛto bhuGkte\'tra yātanāḥ \|\| iti smṛteḥ \|

**vipra** ity upalakṣaṇam \| **mṛtaḥ** punar atra **taptasūrmau** \|
punaḥ **puṁścalyās** tu **vyūḍhāyā** **api** ity-ādi \| mādṛśī tu
sarvottamaiva sarvajñena bhagavatā svīkārād ity āha---**budha** iti \|
**na bibhṛyāt** bibhartīti na sambhāvyata ity arthaḥ \| ata
**ubhaya-cyuta** eva **tāṁ bibhrad** bhavatīty arthaḥ \| etena
athātmano\'nurūpam \[bhā.pu. 10.60.17\] ity-ādy-uttaritam \|\|48\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :**
upasaṁharati---**naivālīkam** ity-ādi \| kiṁ bahunā ?
svālaukikatva-prakaṭanena tvayā yad yad uktaṁ, tad eva satyam,
**naivālīkam ahaṁ manye** \| anye manyante cet, manyantāṁ nāma, kiṁ tu
nāhaṁ lakṣmīḥ, na tvam api bhagavān \| astv evam, api tu loke\'pi
dṛśyatām---**kanyāyāḥ** kvacid eva **ratiḥ** \| tatra **ambā** eva
pramāṇam \| idam api na jñāyate ity ākṣepaḥ \|\|47\|\|

**puṁścalyās** tu **vyūḍhāyā** api **mano navaṁ navam abhyeti** \| **tāṁ
bibhrat budho\'pi ubhaya-cyuto** bhavati, na tu tvam, kadācit tan-madhye
tvāṁ ced abhyeti, tadā sāpy ekānta-bhaktā bhavati, piṅgalāvat \| tasmāt
tvayā yad uktaṁ tat sarvaṁ pralāpa evam ākṣepaḥ \|\|48\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** he **madhusūdana** ! iti
madhum ādi-daityaṁ prati vara-dānādi-pālanena satya-vākyam \| śleṣeṇa
madhusūdano bhramaraḥ, tadvat sāragrāhitvaṁ sūcayati \| ato\'**līkaṁ
naiva manye**, kiṁ tu **kanyāyā** eva mana eka-niṣṭham, na tv anyasyā
ity āha---**ambāyā iva** iti \| **hi** yataḥ, **kvacit** kasmiṁścid
ekasmin puruṣe \| **prāya** iti kasyāścit **kanyāyā** api puruṣāntare
taiḥ, na tv anyasyā ity abhivyañjayati \|\|47\|\|

**vyūḍhāyā** iti \| **ca** api, **vyūḍhāyā api puṁścalyā** duṣṭāyāḥ
satyāḥ, **api** garhāyām, **abhito yāti** \| yad vā, **abhi** abhayaṁ
yathā syāt, tathā **yāti** \| **navaṁ navam** iti pūrva-pūrva-tyāgena
aparāpara-kāmān **na bibhṛyād** gṛhe na rakṣet, kiṁ tu parityajed evety
arthaḥ---**budhaś** cet \| yad vā, nanu, mano-vṛttaṁ kathaṁ jñātaṁ syāt
? tatrāha\--**budha** iti \|\|48\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** athavā yad etat sarvam uktaṁ
bhagavatā, tat tu strī-sādhāraṇatvam evābhipretya, na tu tad-viśeṣatvaṁ
\| tac ca yuktam ity upasaṁharati---**naiva** iti yugmakena \| **vacaḥ**
strī-jāti-svabhāva-sūcakam īdṛśaṁ vacanam **alīkam** aviṣayaṁ **naiva
manye** **hi** yasmāt **kanyāyā** api **kvacid** ekatraiva puruṣe
**ratiḥ syāt \| prāyo** bāhulyeneti tāsu sādhvī-jāter ity arthaḥ \|
ṭīkāyāṁ ca **kanyāyā eva** iti kasyāścid eva kanyāyā ity arthaḥ \| tatra
dṛṣṭāntaḥ\--**ambāyā** **iva** iti \| ataḥ **paṁścalyās** tu **vyūḍhāyā
api** ity-ādi mādr̥śī tu sarvottamaiva sarvajñena bhavatā svīkārād ity
āha---**budha** iti \| **na bibhṛyāt** bibhartīti na sambhāvyata ity
arthaḥ \| ata **ubhaya-cyuta** eva **tāṁ bibhrad** bhavatīty arthaḥ \|
etena athātmano\'nurūpam \[bhā.pu. 10.60.17\] ity apy uttaritam
\|\|47-48\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : naiva** iti \|\|47\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** upasaṁharati---**naiva**
ity-ādi \| kiṁ bahunā, svālaukika-prakaṭanena tvayā yad uktam, tad eva
satyam, **naivālīkam ahaṁ manye** \| anye manyante cet, manyantāṁ nāma
\| laukike'pi dṛśyate **kanyāyāḥ kvacid** eva **ratiḥ** \| tatrāsyaiva
pramāṇam idam api tvayā na jñātam ity ākṣepaḥ \|\|47\|\|

**puṁścalyās** tu **vyūḍhāyā api mano** vyabhicaratīti darśayanty
āha---**vyūḍhāyā** ity-ādi \| tāṁ **bibhrad budho'pi ubhaya-cyuto**
bhavati \| tvāṁ vinā puruṣāntaraṁ bhajanti yāḥ, tā evaṁ puṁścalya ity
ākṣepaḥ \|\|48\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** athavā mama strī-jātitvān
mām eva lakṣyīkṛtya anyāsāṁ strīṇāṁ svabhāvaṁ vyākhyāya puruṣān parān
bhavān aśikṣayad ity āha---**naiva** iti \| athātmano\'nurūpam \[bhā.pu.
10.60.17\] ity-ādi **te vacaḥ alīkaṁ na manye,** yato loke **kanyāyā api
kvacid** **ratir** bhavati, yathā kāśīrāja-kanyānām ambāmbālikāmbikānāṁ
tisṝṇāṁ madhye **ambāyāḥ kanyāyā api** śālve **ratir** jātā \|\|47\|\|

**viśvanātha-cakravartī (sārārtha-darśiṇī) :** tadvad eva **vyūḍhāyā
api** \| **ubhayasmāt** loka-dvayāt \| **budho** vijña eva, tvaṁ tu
sarvajña eva māṁ pūrvam evātyakṣa eva yadi māṁ tādṛśīm ajñāsya iti
bhāvaḥ \|\|48\|\|

**\...**

**\|\| 10.60.49 \|\|**

**śrī-bhagavān uvāca---**

**sādhvy etac chrotu-kāmais tvaṁ rāja-putri pralambhitā \|**

**mayoditaṁ yad anvāttha sarvaṁ tat satyam eva hi \|\|**

**śrīdhara-svāmī (bhāvārtha-dīpikā) : pralambhitā** upahasitā \|
**anvāttha** anvākhyātavatī \|\|49\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : etat** pūrvoktaṁ vacaḥ \|
*anvākhyātavatī* anuvādaṁ kṛtavatī \| **tad** anuvāda-rūpa-kathanam \|
yadyapi he **sādhvi** ! iti guṇena, he **rājaputri** ! ity
aiśvarya-jātibhyāṁ stūyate, tathāpi **sādhvī** iti sādhv evottaraṁ
vicārya dātavyaṁ tvayeti mayoktam iti bhāvaḥ \| tac ca yuktam evety
āha---**rājaputri** ! iti \| **śrotu-kāmair** asmābhir iti bahutvena
parihasituṁ tat-sakhyo'pi kāścit kroḍīkṛtā atra, na tu asmado dvayoś ca
iti bahu-vacanaṁ prāpnoti, sa-viśeṣaṇānāṁ pratiṣedhaḥ iti tan-niṣedhāt,
tathāpy asmac-chabdo\'dhyāhṛta eva \| yad vā, śrotu-kāmair
mat-karṇendriya-vṛtti-samūhair eva tad-dvārā **pralambhitā** **anu**
anantaram eva **āttha** mad-uktim eva prakārāntareṇa vyākhyātavatīty
arthaḥ \|\|49\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** he **sādhvi** ! iti tvayā
sādhv evottaraṁ dātavyam iti bhāvaḥ \| tac ca yuktam evety āha---he
**rājaputri** ! iti \| ata eva **śrotu-kāmair** asmābhiḥ, bahutvaṁ
śuśrūṣāyā gauraveṇa ātmano bahu-mānāt \| **hi** niścaye, atra saṁśayo
nāstīty arthaḥ \|\|49\|\|

------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yadyapi he **sādhvi** ! iti
guṇena, he **rājaputri** ! ity aiśvarya-jātibhyāṁ stūyate, tathāpi
**sādhvī** iti sādhv evottaraṁ dātavyaṁ tvayeti vicārya mayā tathoktam
iti bhāvaḥ \| tac ca yuktam evety āha---**rājaputri** ! iti \| ata eva
śrotu-kāmair asmābhiḥ **pralambhitā** parihasitā \| bahutvaṁ tatra
sthitāḥ sakhīr apy ātmanā sammelya sahāyīkaroti māṁ pratyāpayati ca \|
**anvāttha** mad-uktim evānukūla-prakāra-viśeṣeṇa vyākhyātavatīty arthaḥ
\| **hi** niścaye, atra saṁśayo nāstīty arthaḥ \|\|49\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : śrotu-kāmair** asmābhir iti
bahu-vacanena parihasituṁ tat-sakhyo'pi kāścit kroḍīkṛtāḥ \| atra na tu
asmado dvayoś ca \[pāṇ 1.2.59\] iti bahu-vacanaṁ prāpnoti sa-viśeṣaṇānāṁ
pratiṣedha iti tan-niṣedhāt \| tatrāpy asmac-chabdo'trādhyāhṛta eva \|
yad vā, **śrotu-kāmair** mat-karṇendriya-vṛtti-samūhair eva mad-dvārā
**pralambhitā** upahasitā **anu** anantaram **āttha,** mad-uktim eva
prakārāntareṇa vyākhyāsi vyākhyātavatīty arthaḥ \|\|49\|\|

**\...**

**\|\| 10.60.50 \|\|**

**yān yān kāmayase kāmān mayy akāmāya kāmini**[^8] **\|**

**santi hy ekānta-bhaktāyās tava kalyāṇi nityadā \|\|**

**śrīdhara-svāmī (bhāvārtha-dīpikā) : mayi ekānta-bhaktāyās te** kāmāḥ
santy eva \| **akāmāya** kāma-nivṛttaye mokṣa-paryavasāyina ity arthaḥ
\|\|50\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *ity artha*
iti---*kāma-nivṛttir* eva mokṣaḥ \| tathā hi---

> prajahāti yadā kāman mānavo manasi sthitān \|
>
> tarhy eva puṇḍarīkākṣa bhagavattvāya kalpate \|\| \[bhā.pu. 7.10.9\]
> iti prahlādaḥ \|

atra parama-santuṣṭenāpi mayā kas tubhyaṁ varo deyaḥ ? ity āha---**yān**
iti \| kāmyanta iti **kāmā** guṇāḥ sampadaś ca **akāmāya** kāmād
anyasmai prema-mātra-vilāsāya, akāmaḥ sarva-kāmo vā \[bhā.pu. 2.3.10\]
ity-ādi tathārtha-pratīteḥ \| he **kāmini** ! iti svabhāva-sambodhane \|
mad-viṣayaka-kāmavatyās **tava** te madīyam evāyogyāḥ kāmāḥ kanyāś ca
sarvotkṛṣṭā eveti bhāvaḥ \| yad vā, **kāmini** tvad-viṣayaka-kāma-yukte
**mayy** evam anyonya-tatparatvena parama-priyatoktā \| \"bhāmini\" iti
pāṭhe he kopati, yataḥ kṛtrima-vākyenāpi mat-paricaryā-prātikūlye sati
tvaṁ mahā-kopam akārṣīr iti bhāvaḥ \| **hi** eva, santy eva, svabhāvato
vartanta eva \| tatrāpi nityam eva **akāmāya** ity-ādau
hetuḥ---**ekānta-bhaktāyāḥ** niṣkāma-bhaktāyāḥ \| yad vā, a-kāra-vācye
mayi vāsudeve kānto\'yam ato\'syāyogyoktir api soḍhavyety evaṁ bhaktāyāḥ
snehavatyā ity arthaḥ \| ato he **kalyāṇi** ! nitya-maṅgale !
**ekānta-bhaktāyā** ity-uktyā **kāmān** ity asya **akāmāya** ity asya
cānyārthakatā parāstā \|\|50\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, tarhi
prasāda-viśeṣaṁ vidhehīty apekṣāyām āha---**yān** iti, vīpsayālaukikā
api sarvaṁ gṛhītāḥ \| **akāmāya** prema-vilāsāya \| he **kāmini**
iti---mad-viṣayaka-kāmavatyās **tava** te kāmāḥ
sarvotkṛṣṭārtha-prāpti-rūpāḥ **santy** eveti bhāvaḥ \| yad vā,
**kāmini** tvad-viṣayaka-kāma-yukte **mayi** \| evam anyonyaṁ
sakāmatvena parama-priyatoktā \| ato na vidyate kāmaḥ phalābhisandhir
yasmin premṇi, tasmai tad-vṛddhaye **yān yān kāmayase**, **hi** evaṁ,
**santy** eva, svabhāvato vartanta eva \| kutaḥ ? **ekānta-bhaktāyāḥ**
\| tad api kutaḥ ? he **kalyāṇi**! svadharmācaraṇāt nitya-priyatvād veti
bhāvaḥ \| ataḥ parama-santuṣṭenāpi mayā kiṁ te varo deyaḥ ? iti bhāvaḥ
\|\|50\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atra parama-santuṣṭenāpi mayā
kas tubhyaṁ varo deyaḥ ? ity āha---**yān** iti \| kāmyanta iti **kāmāḥ**
guṇāḥ sampadaś ca **akāmāya** kāmād anyasmai prema-mātra-vilāsāya akāmaḥ
sarva-kāmo vā \[bhā.pu. 2.3.10\] ity-ādau tathārtha-pratīteḥ \| he
**kāmini** ! iti svabhāva-sambodhanena mad-viṣayaka-kāmavatyās **tava**
te madīya-sevā-yogyāḥ kāmāḥ kanyāś ca sarvotkṛṣṭā eveti bhāvaḥ \| yad
vā, **kāmini** tvad-viṣayaka-kāma-yukte **mayi \|** evam
anyonya-tatparatvena parama-priyatoktā \| \"bhāmini\" iti pāṭhāntare
krodha-kṣamāpaṇārthaṁ tad-anuvādaḥ \| **hi** eva, **santy** eva
svabhāvato vartanta eva \| tatrāpi **nityam** eva **akāmāya** ity-ādau
hetuḥ **ekānta-bhaktāyāḥ** niṣkāma-bhakti-yuktāyāḥ \| ato he **kalyāṇi**
! nitya-maṅgale \|\|50\|\|

---------------------------------------------------------------------------------------------------------------------

**jīva-gosvāmī (prīti-sandarbhaḥ 48)** : tad evaṁ tādṛśānām api yadi
kadācid anyat prārthanaṁ dṛśyate, tadā tat-prīti-sevopayogitayaiva na tu
svārthatvena, tad iti mantavyam \| yathā---

> yakṣyati tvāṁ makhendreṇa rājasūyena pāṇḍavaḥ \|
>
> pārameṣṭhya-kāmo nṛpatis tad bhavān anumodatām \|\| \[bhā.pu.
> 10.70.41\] iti \|

parameṣṭhi-śabdenātra śrī-dvārakā-patir ucyate \| yathā
pṛthukopākhyāne---

> tāvac chrīr jagṛhe hastaṁ tat-parā parameṣṭhinaḥ \| \[bhā.pu.
> 10.81.10\] iti \|

tataḥ pārameṣṭhya-śabdena dvārakaiśvaryam ucyate \| tataś ca
**pārameṣṭhya-kāma** iti tat-samānaiśvaryaṁ kāmayamānaḥ ity arthaḥ \|
tat-kāmanā ca dvārakāvad indraprasthe'pi
śrī-kṛṣṇa-nivāsana-yogya-sampatti-siddhy-arthaiva jñeyā nānyārthā \| tān
uddiśyaiva----

> kiṁ te kāmāḥ sura-spārhā mukunda-manaso dvijāḥ \|
>
> adhijahrur mudaṁ rājñaḥ kṣudhitasya yathetare \|\| \[bhā.pu. 1.12.6\]
> ity-ādy-ukteḥ \|

śrī-bhagavat-prasādata ihaiva ca tathaiva tat-prāptir api tasya
dṛśyate---

> sabhāyāṁ maya-kḷptāyāṁ kvāpi dharma-suto'dhirāṭ \|
>
> vṛto'nugair bandhubhiś ca kṛṣṇenāpi sva-cakṣuṣā \|\|
>
> āsīnaḥ kāñcane sākṣād āsane maghavān iva \|
>
> pārameṣṭhya-śriyā juṣṭaḥ stūyamānaś ca vandibhiḥ \|\| \[bhā.
> 10.75.34-35\] ity atra \|

atra **sva-cakṣuṣā** iti viśeṣaṇam api teṣām ananya-kāmatvāyopajīvyam \|
yathā cakṣuṣmatā janenāndha-janāgocara-sampatti-viśeṣaś cakṣur-artham
eva kāmyate, kadācit tan-mudraṇādau tu sa sarvo'pi vṛthaiva \| tathā
kṛṣṇa-nāthair apīti bhāvaḥ \| tathoktaṁ śrīmat-pāṇḍavān uddiśya
śrī-parīkṣitaṁ prati munibhiḥ, na vā ity-ādau, ye'dhyāsanaṁ
rāja-kirīṭa-juṣṭaṁ sadyo jahur bhagavat-pārśva-kāmāḥ \[bhā.pu. 1.19.20\]
iti \| ata eva tad bhavān anumodatām iti nārada-vākyānusāreṇa
paramaikāntiṣu śrī-bhagavān api tad anumodate \| anyatra ca tathaiva
svayam āha---**yān yān kāmayase kāmān** ity-ādi \|

na vidyate kāmo yatra iti vigraheṇa
śuddha-prītimaya-bhakti-lakṣaṇo'rthaḥ khalv atra **akāma** ity ucyate \|
akāmaḥ sarva-kāmo vā \[bhā.pu. 2.3.10\] ity-ādau bhakti-mātra-kāma iva
\| tathoktaṁ bhakti-lakṣaṇaṁ vadatā śrī-prahlādena,
bhṛtya-lakṣaṇa-jijñāsuḥ \[bhā.pu. 7.10.3\] ity-ādau \| tasmād
**akāmāya** prīti-sevā-sampatty-arthaṁ **yān yān arthān kāmayase,** he
devi ! te **tava** nitya-lakṣmī-devī-rūpa-preyasītvāt **nityaṁ santy**
eveti vyākhyeyam \| tatra **ekānta-bhaktāyā** iti
svārtha-kāmanā-niṣedhaḥ \| **kāminī** iti mad-eka-kāminīty arthaḥ \|
**kalyāṇi** iti tādṛśa-sevā-sampatter avighnatvaṁ darśayatīti jñeyam
\|\|\|50\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** naiva **akāmāya** kāmād anyasmai
preyasā vilāsāya \|\|50\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : yān yān** ity-ādi \|
**aya-kāmini** ! **ayaḥ** śubhāvaho vidhiḥ \| taṁ kāmayituṁ śīlaṁ
yasyāḥ, sambodhane \| **akāmā** tvaṁ **mayi** mad-viṣaye **yān kāmān
kāmayase** icchasi, te te kāmās **tava** **santi** \| prārthanīyaṁ tava
nāstīty abhiprāyaḥ \| yata **ekānta-bhaktāyāḥ,** ekānta-bhaktatve'haṁ
tava vaśa eva \| **mayi** prārthanāntaraṁ kva ? iti tātparyam \|\|50\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** parama-santuṣṭenāpi mayā
tubhyaṁ ko varo deyaḥ ? ity āha---**yān yān kāmān**
mat-paricaryā-lakṣaṇān **kāmayase** \| kim-arthaṁ **mayi** ? **akāmāya**
kāma-bhinnāya premṇe premārtham ity arthaḥ \| **mayi** kīdṛśe ?
**kāmini** kāmayamāne \| \"bhāmini\" iti pāṭhe he kopavati ! yataḥ
kṛtrima-vākyena mat-paricaryā-prātikūlye sati mahā-kopam akārṣīr iti
bhāvaḥ \| atra **ekānta-bhaktāyā** ity anena kāmān ity asya kāmāyety
asya ca anyārthakatā parāhatā \|\|50\|\|

**\...**

**\|\| 10.60.51 \|\|**

**upalabdhaṁ pati-prema pātivratyaṁ ca te'naghe \|**

**yad vākyaiś cālyamānāyā na dhīr mayy apakarṣitā \|\|**

**śrīdhara-svāmī (bhāvārtha-dīpikā) :** anuvādena varān dattvā tām
abhinandati---**upalabdham** iti \| **yad** yasmān **mayi** vartamānā
**dhīr** **nāpakarṣitā** nānya-viṣayā jātā \|\|51\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *anuvādena* punar
-ukta-prāyeṇa \| yad vā, anuvādena prīta iti śeṣaḥ \| *tāṁ* rukmiṇīm \|
*nānya-viṣayā jātā* matto\'nyatra na nītā \| **pātivratyaṁ**
cābhīṣṭāptau nimittam \|

\[vaiṣṇava-toṣaṇīm anu\] yadyapy asmād **vākyaiḥ**
prema-bhaṅga-pratipādaka-vacanair narma-lakṣaṇair mayā **cālyamānāyāḥ**
kṣobhyamāṇāyā api tava **dhīḥ** prakṛṣṭa-prema-mayī **nāpakarṣitā** yat
kiñcid apakarṣaṁ nyūnatvaṁ na prāptā, kim uta bhaṅga, kiṁ tu bahu-mūleva
sthitā \| ataḥ premṇo lakṣaṇaṁ sākṣād anubhūtam iti bhāvaḥ \| tad
uktam---

> sarvathā dhvaṁsa-rahitaṁ saty api dhvaṁsa-kāraṇe \|
>
> yad bhāva-bandhanaṁ yūnoḥ sa premā parikīrtitaḥ \|\| \[u.nī. 14.63\]
> iti \|

na tiṣṭhaty **agham** aparādho dāsīnām api yasyām ity ataḥ preyaso
mamāyam aparādhaḥ sutarām eva kṣantavya iti bhāvaḥ \|\|51\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** upalabdhaṁ
pati-premety-ādi \| **mayā** bhrāmaka-cakra-cūḍāmaṇinā **cālyamānāyā**
api **tava na dhīr apakarṣitā** \| tan-māyayā sthirībhūtāsi, ato lakṣmīr
evāsi, sā hy eva man-māyayā na lipyate, ataḥ **pati-prema upalabdham**
\|\|51\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** atas te tvayaiva
**patyau** patyur vā yat **prema** tat upa dākṣiṇyena sva-samīpe vā,
śīghram anāyāsena labdham eva \| athavā tathāpy astv iti
śrī-mukhenānumodasva, tatrāha---**upa**- iti \| svayam evopalabdhaṁ kiṁ
piṣṭa-peṣaṇavan mamānumodeneti bhāvaḥ \| **yad** yasmād vākyair
narma-lakṣaṇair eva, na tu tāttvikaiḥ \| **cālyamānāyāḥ** kṣobhyamāṇāyā
api **nāpakarṣitā** apakarṣaṁ na prāptā, kintūtkarṣam eva gatety arthaḥ
\| na tiṣṭhatyā bhaktānām aparādho yasyāṁ tathā tat-sambodhanam, ato
mad-aparādhaḥ kṣantavya iti bhāvaḥ \|\|51\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : upalabdham** iti \| **yad**
yasmāt **vākyair** narma-lakṣaṇaiś **cālyamānāyāḥ** kṣobhyamāṇāyā api
**dhīḥ** prema-lakṣaṇā sneha-bhaṅga-jñāna-hetubhir api tair
**nāpakarṣitā** apakarṣaṁ nyūnatāṁ na prāpitā, kiṁ tu baddha-mūlatayaiva
sthitety arthaḥ \| idaṁ hi premākhya-bhāva-pariṇāma-viśeṣa-lakṣaṇaṁ---

> sarvathā dhvaṁsa-rahitaṁ saty api dhvaṁsa-kāraṇe \|
>
> yad bhāva-bandhanaṁ yūnoḥ sa premā parikīrtitaḥ \|\| \[u.nī. 14.63\]
> iti \|

na tiṣṭhati **aghaṁ** bhaktānām apy aparādho yasyāṁ tathā
tat-sambodhanam, ato mad-aparādhaḥ sutarām eva kṣantavya iti bhāvaḥ
\|\|51\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : upalabdham** iti \|\|51\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** tarhi katham evaṁ rukṣam
avādīḥ ? ity āśaṅkyāha---**upalabdham** ity-ādi \| **mayā**
parama-bhrāmakeṇāpi tava **dhīr** bhrāmayituṁ na pāritā\| ato mām
ajaiṣīr iti \| atas te **pati-premopalabdham** \|\|51\|\|

---------------------------------------------------------------------------------------------------------------------

**jīva-gosvāmī (prīti-sandarbhaḥ 85) :** premāṇam āha---**upalabdham**
iti \| **yad** yasmād **dhīr** madīya-jñānaṁ **mayi nāpakarśitā**,
mamaudāsīnya-vākyenāyaṁ mayy udāsīna ity āśaṅkya tataḥ kiñcid api
nyūnatvaṁ tvayā na prāpitā, kintu yathā sadā vartate, tathaivāvartata
ity arthaḥ \|\|51\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : yad** yasmād **vākyaiḥ**
prema-bhaṅga-pratipādaka-vacanair mayā **cālyamānāyā** api tava **dhīr
mayi** prakṛṣṭa-premamayī buddhir **nāpakarṣitā** yat kiñcid apakarṣam
api na prāptā, kim uta bhaṅgaṁ, yataḥ premno lakṣaṇaṁ sākṣād anubhūtam
iti bhāvaḥ \| yad uktaṁ---

> sarvathā dhvaṁsa-rahitaṁ saty api dhvaṁsa-kāraṇe \|
>
> yad bhāva-bandhanaṁ yūnoḥ sa premā parikīrtitaḥ \|\| \[u.nī. 14.63\]
> iti \|

he **anaghe**, na tiṣṭhaty agham aparādho dāsīnām api yasyām ity ataḥ
preyaso mamāyam aparādhaḥ kṣantavya iti bhāvaḥ \|\|51\|\|

**\...**

**\|\| 10.60.52 \|\|**

**ye māṁ bhajanti dāmpatye tapasā vrata-caryayā \|**

**kāmātmāno'pavargeśaṁ mohitā mama māyayā \|\|**

**śrīdhara-svāmī (bhāvārtha-dīpikā) :** ekānta-bhaktim abhinandya tām
eva dṛḍhīkartuṁ sakāmān bhaktān nindati---**ye mām** iti \| **dāmpatye**
dampaty-upabhogya-sukhārtham \|\|52\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** evaṁ tasyāḥ svasmin
pati-bhāva-mayīm ekānta-muktiṁ stutvā tat-poṣaṇāya prākṛtīnāṁ
pati-bhāvārthaṁ sva-bhajanam api nindann ubhayeṣāṁ dāmpatyārtham api
nindati---**ye mām** iti \| **tapasā** sva-dharmeṇa \| **vratādīnāṁ**
kṛcchrādīnāṁ **caryayā** punaḥ punar ācaraṇāsaktyā \| bhajane
hetuḥ---**kāmeṣu** viṣaya-bhogeṣv **ātmā** cittaṁ yeṣāṁ te \|
**apavargaḥ** pañcama-skandhānusāreṇa \[bhā.pu. 5.19.19-20\]
bhakti-lakṣaṇaḥ, tasya **īśaṁ** dātāram api \| **hi** eva, **mohitā**
eva \| evam evoktaṁ ketumāla-varṣe bhagavat-prādurbhāva-viśeṣeṇaiveti
bhāvaḥ \| yathā pañcame---

striyo vratais tvā hṛṣīkeśvaraṁ svato

hy ārādhya loke patim āśāsate\'nyam \|

tāsāṁ na te vai paripānty apatyaṁ

priyaṁ dhanāyūṁṣi yato\'sva-tantrāḥ \|\|

sa vai patiḥ syād akuto-bhayaḥ svayaṁ

samantataḥ pāti bhayāturaṁ janam \|

sa eka evetarathā mitho bhayaṁ

naivātmalābhād adhi manyate param \|\|

yā tasya te pāda-saroruhārhaṇaṁ

nikāmayet sākhila-kāma-lampaṭā \|

tad eva rāsīpsitam īpsito\'rcito

yad-bhagna-yācñā bhagavan pratapyate \|\| \[bhā.pu. 5.18.19-21\]
\|\|52\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** pati-prema tu dāmpatya
eveti \| dāmpatyaṁ praśaṁsann āha---**ye māṁ bhajanti** ity-ādi \|
**dāmpatye** sati tad anyathā kṛtvā **tapasā vrata-caryayā** apavarge
apavarga-nimittaṁ **ye** na **bhajanti**, te **mama māyayā mohitāḥ** \|
kim-bhūtaṁ mām ? **śaṁ** kalyāṇa-guṇaṁ sukha-svarūpaṁ vā \|
**kāmātmāna** idaṁ me bhūyād iti saṅkalpa-bhājaḥ tena mokṣārthino\'pi
kāmātmānaḥ \|\|51-52\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tapasā** svadharmeṇa,
**vratādīnāṁ** kṛcchrādīnāṁ **caryayā** punaḥ punar ācaraṇāsaktyā,
bhajane hetuḥ---**kāmeṣu** viṣaya-bhogeṣu **ātmā** cittaṁ yeṣāṁ te \|
**apavargaḥ** saṁsāra-duḥkha-dhvaṁsaḥ \| kiṁ vā,
pañcama-skandhoktānusāreṇa bhakti-lakṣaṇaḥ, tasya **īśaṁ** dātāram api
\| **hi** eva, **mohitā** eva \| anyat tair vyākhyātam \| yad vā,
patnītayā tu pati-premādi-sampattyā mayā saha rati-viśeṣa eva
sarvārtha-śreṣṭhatara ity āśayenāha---**ya** iti \| **dāmpatye** mayā
saha maithunya-sukhārtham, yato mad-viṣayaka-prema-vilāsa-rūpe kāme ātmā
yeṣāṁ te \| **hi** api \| **mama** duratikrama-māyasyāpi **māyayā** eva
**mohitāḥ**, mā ūhitā na tarkitā api te māyā-sambandha-rahitā ity arthaḥ
\|\|52\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ tasyāḥ svasmin
pati-bhāva-mayīm ekānta-bhaktiṁ stutvā tat-poṣāya prākṛteṣu prakṛtīnāṁ
pati-bhāvārtha-svabhajanam api nindan ubhayeṣāṁ dāmpatyārtham api
nindati---**ye mām** iti \| **tapasā** sva-dharmeṇa **vratānāṁ**
kṛcchrādīnāṁ ca **caryayā** punaḥ punar ācaraṇāsaktyā \| bhajane
hetuḥ---**kāmeṣu** viṣaya-bhogeṣu **ātmā** cittaṁ yeṣāṁ te **apavargaḥ**
pañcama-skandhānusāreṇa prema-bhakti-lakṣaṇaḥ, tasya **īśaṁ** dātāram
api hi eva **mohitā** eva \| evam evoktaṁ ketumāla-varṣe
bhagavat-prādurbhāva-viśeṣeṇaiveti bhāvaḥ \| yathā pañcame---

striyo vratais tvā hṛṣīkeśvaraṁ svato

hy ārādhya loke patim āśāsate\'nyam \|

tāsāṁ na te vai paripānty apatyaṁ

priyaṁ dhanāyūṁṣi yato\'sva-tantrāḥ \|\|

sa vai patiḥ syād akutobhayaḥ svayaṁ

samantataḥ pāti bhayāturaṁ janam \|

sa eka evetarathā mitho bhayaṁ

naivātmalābhād adhi manyate param \|\|

yā tasya te pāda-saroruhārhaṇaṁ

nikāmayet sākhila-kāma-lampaṭā \|

tad eva rāsīpsitam īpsito\'rcito

yad-bhagna-yācñā bhagavan pratapyate \|\| \[bhā.pu. 5.18.19-21\] iti
\|\|52\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : ye mām** iti \|\|52\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** prema dāmpatye eva bhavati
\| tatra bhavaty eva pramāṇam \| ataḥ premākāṅkṣiṇo dāmpatyenaiva māṁ
sevitum arhantīti vyatirekeṇa tad eva stuvann āha---**ye mām** ity-ādi
\| **dāmpatye** sati **ye māṁ tapasā vrata-caryayā** **bhajanti**, te
**mama māyayā mohitāḥ** \| kīdṛśaṁ māṁ ? **apavargeśam**, apagato vargo
varjanaṁ yasmāt, tathā-bhūtam īśaṁ **ye māṁ bhajanti**, tān kadāpi nāhaṁ
tyajāmīty arthaḥ \| yad vā, **dāmpatye** sati tapa-ādinā
ye'pavarge'pavarga-nimittaṁ māṁ bhajantīty arthaḥ \| kīdṛśaṁ māṁ ?
**śaṁ** sukha-svarūpam \| te kīdṛśāḥ ? **kāmātmanaḥ** \| mamedaṁ bhūyād
iti yaḥ kāmaḥ saṅkalpaḥ, tatrātmā yatno yāsām \| tvaṁ tv akāmā pūrvokteḥ
\|\|52\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sa-kāma-bhaktān
nindati---**ye** iti \| **dāmpatye** dāmpatyāya \"mat-patir mat-sukhado
bhavatu, mad-bhāryā vā mat-sukhadā bhavatu\" iti
prākṛta-dāmpaty-upabhoga-sukhārtham ity arthaḥ \| **apavargeśaṁ**
pañcama-skandha-gadyānusṛtyā prema-dātāram \| yad vā, **apa**kṛṣṭā
bhavanti **vargāś** catvāro'pi yataḥ, tathā-bhūtam **īśaṁ mām**
\|\|52\|\|

**\...**

**\|\| 10.60.53 \|\|**

**māṁ prāpya māniny**[^9] **apavarga-sampadaṁ**

**vāñchanti ye sampada eva tat-patim \|**

**te manda-bhāgā niraye'pi ye nṛṇāṁ**

**mātrātmakatvān nirayaḥ susaṅgamaḥ \|\|**

**śrīdhara-svāmī (bhāvārtha-dīpikā) :** māyā-mohitatvam
evopapādayati---**māṁ prāpya** iti \| **apavargeṇa** saha **sampado**
yasmin, taṁ **mām** \| **prāpya** prasādya **ye** kevalaṁ **sampada**
eva viṣayān **vāñchanti**, na tu mām \| **tat-patiṁ** tāsāṁ sampadām api
yo'ham eva patiḥ, tam \| tathā **ye** viṣayā **niraye'py**
atinikṛṣṭa-yonāv api syuḥ, tān \| kiṁ ca, teṣāṁ puṁsāṁ
**mātrātmakatvād** viṣayātmakatvān **nirayaḥ** **susaṅgamaḥ**
śobhana-saṅgam eva syāt, ato **manda-bhāgyā** eva **te** ity arthaḥ
\|\|53\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** atinikṛṣṭa-janau prokto
**nirayo** narake durbhaga-subhagayoś ca iti niruktiḥ \| viṣayiṇāṁ
naraka eva, na tu sukham ity āha---*kiṁ ca* iti \| *teṣāṁ*
mad-vimukhānāṁ mātrāsu śabdādi-viṣayeṣv ātmā buddhir yeṣāṁ, te
**mātrātmakāḥ \|** teṣāṁ bhāvas tattvaṁ, tasmāt \| ato
viṣayāviṣṭa-manastvād ity arthaḥ \| **susaṅgamaḥ** sulabhaḥ \| *ity
artha* iti---**manda-bhāgyā** eva viṣayaiṣiṇo narakeṣu gacchanti,
mad-vimukhatvād iti \| mat-parāṇāṁ tu mokṣaḥ kara-kalita eva, yānti
mad-yājino'pi mām \[gītā 9.25\] iti smṛteḥ \|

\[**toṣaṇī :**\] ṭīkāyām apavargeṇa saha sampado yasminn ity
artha-kathanam eva, na tu vigrahaḥ, upapada-vibhaktyā samāsābhāvāt\|
**apavarga**-yuktāḥ **sampado** yasminn iti vigrahaḥ \| samāsaś ca
madhyama-pada-lopī \| apavargo\'tra mokṣo bhakti-yogaś ca \| sampadyanta
iti sampado viṣayāḥ, ataḥ sampada eva viṣayān iti kākākṣi-nyāyena
sampada eva viṣayān eva \| na tu mām iti na saṅgacchate
samāna-vibhakty-antara-vyāvartakatvād eva-kārasya \| teṣāṁ
viṣaya-vāñchakānām \| **nirayo** nikṛṣṭa-yonir api suśobhano\'bhirucitaś
cāsau saṅgamanīyaś cety arthaḥ \| tatra hetur nirayasyāpi
viṣayātmakatvād iti \|

yad vā, he **bhāmini** ! parihāse'pi mad-viccheda-śaṅkayātma-koṭito'pi
parama-premāspade mayy api ratiḥ **apavarga**-rūpā prema-bhakti-lakṣaṇā
sampad yasmāt tam api tathā \| **tat-patiṁ**
pūrvokta-dāmpatyādi-**sampadaḥ** **patim** api **māṁ prāpya** vaśīkṛtya
sampade dāmpatyādi-sampad-artham eva māṁ **vāñchanti** punaḥ punaḥ
sevitum īhante, na tu mad-arthaṁ te manda-bhāgyā
apraśasta-bhakti-saṁskāravantaḥ \| yato **ye** tat-sampad-vāñchakās te
**niraye** narake\'**pi** santi tat-sādṛśyaṁ kathaṁ mad-bhakti-yogināṁ
yujyata iti bhāvaḥ \| nanu, sampad-icchakā mahā-vipatti-rūpaṁ nirayaṁ
kathaṁ gacchanti ? tatrāha---**nṛṇāṁ mātrātmakatvāt** pāpenāpi
tad-upārjakatvān **nirayaḥ susaṅgamaḥ**, prayatnaṁ vināpi labhya ity
arthaḥ \| anyat samam \|\|53\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** imam evārthaṁ
spaṣṭayati---**māṁ prāpya** iti \| he **mānini** ! **tat** tasmāt
**māṁ** **patiṁ** patitvena **prāpya** **apavarga-sampadaṁ ye
vāñchanti**, te **sampada** eva daridrā eva \| daridrā hi kṣudram arthaṁ
prārthayante, api tu ye viṣayā niraye\'pi syuḥ, tān ye vāñchanti
**te**\'tyantaṁ **manda-bhāgyā** eva \| **vāñchanti** iti pūrveṇaiva
sambandhaḥ \| yac-chabdena tac-chabda ākṣipyate, evaṁ tac-chabdenāpi
yac-chabdaḥ---yat-tadonityasāpekṣatvāt \| teṣāṁ manda-bhāgyatve narakaḥ
pariṇāma ity āha---**nirayaḥ susaṅgamaḥ**, teṣāṁ nirayaḥ sulabhaḥ syāt
\| tatra hetuḥ---**mātrātmakatvād** viṣayātmakatvāt \|\|54\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **apavarga**-rūpā
**sampat** yasmāt, tam api \| **tat-patim** iti mad-vāñchayā
**sampado**\'pi svayam evādhīnā bhavantīti bhāvaḥ \| tathāpi tā eva
**vāñchanti**, na tu mām iti svāmi-pādair ārthiko nañ vyākhyātam \|
sarva-doṣa-haraṁ sarva-sad-guṇādhāyakaṁ tāsu kathañcin na mat-sambandham
ity arthaḥ \| he **mānini** ! iti mat-prīti-vāñchayaiva mānasyāpy
ācaraṇāt tvādṛśī bhūri-bhāgyaiveti bhāvaḥ \| anyat tair vyākhyātam \|
pakṣāntare---ye tu kevalaṁ prākṛta-viṣaya-bhogam eva **vāñchanti**, te
**durbhagā** evety āha---**mām** iti \| arthaḥ sa eva \|

athavā prasaṅgād viṣaya-kāmukān iva mokṣecchūn nindati---**mām** iti \|
mokṣa-sampadaṁ ye vāñchanti, a-kāra-praśleṣaṇa---yato na vidyate sampat
prema-sampad yeṣu, te \| tasyāḥ prema-**sampadaḥ patiṁ** dātāram api \|
**niraye\'pi** ye syuḥ, tās tu ye vāñchanti, teṣāṁ nirayaḥ
**susaṅgamaḥ** \| anyat samānam \|

yad vā, mayi prema-sampattyaiva mayā saha dāmpatyaṁ sidhyed ity āśayena
tasyāḥ parama-sādhyatvam āha---mokṣa-sampadam api sampade
prema-sampatty-artham eva vāñchanti \|
a-kāra-praśleṣeṇa---**amanda-bhāgyā** bhūri-bhāgāḥ \|\|53\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ṭīkāyām **apavargeṇa** saha
**sampado** yasminn ity artha-kathanam eva, na tu vigrahaḥ \|
upapada-vibhaktyā samāsābhāvāt **apavarga**-yuktāḥ **sampado** yasminn
iti vigrahaḥ \| samāsaś ca madhya-pada-lopī \| apavargo\'tra mokṣo
bhakti-yogaś ca \| sampadyanta iti **sampado** viṣayāḥ, ataḥ sampada eva
viṣayān iti kākākṣi-nyāyena sampada eva viṣayān eveti yojyam \| anyathā
na tu mām iti na saṅgacchate samāna-vibhakty-antara-vyāvartakatvād
**eva**-kārasya teṣāṁ viṣaya-vāñchakānāṁ **nṛṇāṁ** **nirayo**
nikṛṣṭa-yonir api **su**śobhano\'bhirucitaś cāsau saṅgamanīyaś cety
arthaḥ \| tatra hetuḥ nirayasyāpi viṣayātmakatvād iti \| yad vā, he
**mānini** ! parihāse'pi mad-viccheda-śaṅkayā ātma-koṭito'pi
parama-premāspade mayy apīrṣyāvati apavarga-rūpā prema-bhakti-lakṣaṇā
sampad yasmāt tam api tathā \| **tat-patiṁ**
pūrvokta-dāmpatyādi-sampadaḥ patim api **māṁ prāpya** vaśīkṛtya sampado
dāmpatyādi-sampad-artham eva **vāñchanti** punaḥ punaḥ sevitum īhante,
na tu **mad-arthaṁ,** te manda-bhāgyā apraśasta-bhakti-saṁskāravantaḥ \|
yato ye tat-sampad-vāñchakāḥ, te niraye'pi santi tat-sādṛśyaḥ kathaṁ
mad-bhakti-yogināṁ yujyata iti bhāvaḥ \|

nanu, sampadi-cchākā mahā-vipatti-rūpaṁ nirayaṁ kathaṁ gacchanti ?
tatrāha---**nṛṇāṁ** **mātrātmakatvāt** pāpenāpi tad-upārjakatvāt
**nirayaḥ susaṅgamaḥ** prayatne vināpi labhya ity arthaḥ \| anyat
samānam \|\|53\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** manda-bhāgyatvam eva
darśayati---**ye**\'nye sampad-vāñchakā **niraye\'pi** vartante \|
ye\'nyatra vartante, teṣāṁ **nṛṇāṁ mātrātmakatvād**
atyanta-viṣayāveśātyāgena viṣayārjanān **nirayo\'pi** **susaṅgamaḥ**
anicchayāpi prāpya ity arthaḥ \|\|53\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** imam evārthaṁ
spaṣṭayati---**māṁ prāpya** ity-ādi \| **tat** tasmāt **māṁ patiṁ
prāpya** patitvena labdhvā **apavarga-sampadaṁ ye vāñchanti**,
te'sampado daridrā eva \| daridrāḥ khalu kṣudram eva prārthayante,
te'tyanta-mandabhāgyā eva \| **vāñchanti** iti pūrveṇaivānuṣaṅgaḥ \|
**yac**-chabdena **tac**-chabda ākṣipyate, evaṁ **tac**-chabdenāpi
**yac**-chabdaḥ, yat-tador nitya-sambandhāt \| teṣāṁ manda-bhāgyatvena
kaḥ pariṇāmaḥ ? ity āha---**niraya** ity-ādi \| teṣāṁ **nirayaḥ
susaṅgamaḥ** \| tatra hetuḥ---**mātrātmakatvāt**, mātrā viṣayāḥ
\|\|53\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** uktam evārthaṁ
prapañcayati---**mām** iti \| **apa**kṛṣṭā
**varga**-sampan-mokṣānando'pi yatas taṁ **māṁ prāpya** sampadaḥ
prākṛtir eva **vāñchanti,** yatas tāsām api patiṁ dātāraṁ te
sampad-vāñchakā manda-bhāgyāḥ \| yato nārakīṣv api yoniṣu
strīsaṅgādi-viṣaya-sukhāny anāyāsenaiva labhyate ity āha---ye jīvā
**niraye'pi** śukarādi-jātāv api vartante, teṣāṁ **nṛṇāṁ** jīvānāṁ
**mātrātamakatvāt** viṣayātmakatvāt sa niraya eva **susaṅgamaḥ**
strī-saṅgādi-sukha-sādhakatvāt śobhana-saṅgama-hetur ity arthaḥ
\|\|53\|\|

**\...**

**\|\| 10.60.54 \|\|**

**diṣṭyā gṛheśvary asakṛn mayi tvayā**

**kṛtānuvṛttir bhava-mocanī khalaiḥ \|**

**suduṣkarāsau sutarāṁ durāśiṣo**

**hy asumbharāyā nikṛtiṁ juṣaḥ striyāḥ \|\|**

**śrīdhara-svāmī (bhāvārtha-dīpikā) :** tasmāt he **gṛheśvari** !
**tvayā mayi** **bhava-mocanī** niṣkām**ānuvṛttiḥ** **kṛtā** \| etad
**diṣṭyā** bhadram \| katham-bhūtā ? **khalaiḥ** **suduṣkarā,**
**durāśiṣo** durabhiprāyāyāḥ, ata eva **asumbharāyāḥ**
prāṇa-tarpaṇa-parāyā **nikṛtiṁ** **juṣo** vañcana-parāyāḥ **striyāḥ**
**sutarām** asāv anuvṛttir **duṣkarā** iti \|\|54\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yasmād viṣayiṇāṁ
niraya-duḥkhaṁ, **tasmād** dhetoḥ \| **asakṛt** punaḥ punaḥ \| duṣṭaḥ
kevala-viṣaya-niṣṭho\'bhiprāyo yasyāḥ, tasyāḥ \| ata eva
durabhiprāyatvād eva \| **asumbharāyāḥ** sva-prāṇa-poṣaṇa-*parāyāḥ* \|
*vañcanaṁ* cātra nija-pātivratya-pradarśana-pūrvakaṁ jāra-sevanaṁ,
tat-*parāyaṇāyāḥ* \| yā **bhava-mocanī** saṁsāra-bandha-mocanī, sā
**tvayā kṛtā**, tava bhayābhāvāt tvayi sā ṛṇavaty evābhūd anyair eva
tvad-anugantṛ-lokaiḥ kṛtā **bhava-mocanī** bhaved iti bhāvaḥ \| nanu,
tarhi khalā api muktāḥ syuḥ ? tatrāha---**khalair** iti \|\|54\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **asakṛt** sadā ity
arthaḥ \| **bhavo** bhakti-pratighātaka-saṁsāra-tāpas tasmān mocayatīti
tathā sā \| ayaṁ svarūpa-mātra-nirdeśaḥ \| yad vā, **bhavasya**
prapañcasyāpi sarvasya **mocanī** śravaṇādinā sarva-duḥkhato mokṣa-karī,
**khalaiḥ** para-doṣa-sūcakaiḥ puruṣaḥ \| **hi** niścitam \|
**durāśiṣa** ity-ādi-viśeṣaṇa-trayasya yathottaraṁ suduṣkaratā-hetutve
śraiṣṭhyam \| evaṁ tasyāḥ khalatvādi-doṣa-nirasanena parama-sādhvītvaṁ
tena **anuvṛtter** dāyam api sūcitam \| he **gṛheśvari** ! iti
sva-dṛṣṭāntena mama sarveṣv api gṛheṣv anuvṛtti-pravartanātvam eva
sarva-gṛha-svāminī iti \| yad vā, **gṛhasyeśvarī** tvam eva, ahaṁ tu
tvad-adhīna eveti bhāvaḥ \|\|54\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : asakṛt** sadā ity arthaḥ \|
seyaṁ ca **tvat-kṛta**-mad-**anuvṛttir** **bhavasya** prapañcasyāpi
sarvasya **mocanī** śravaṇādinā sarveṣām api sarva-duḥkhato mokṣa-karī
\| tarhy etad-ūṛdhvaṁ prapañcaṁ na sthāsyaty eva kiṁ ?
tatrāha---**khalaiḥ** śrī-gurv-ādi-vañcakaiḥ **suduṣkarā** karoty
arthasya sarva-dhātv-artha-vyāpakatvād durbodhādi-rūpāṁ ca **durāśiṣaḥ**
man-niṣṭhatvābhāvād duṣṭā āśīḥ kāmo yasyāḥ \| tatra hetuḥ---yataḥ kutaś
ced indriya-tarpaṇa-mātra-parāyāḥ, yato **nikṛtiṁ juṣaḥ** pūrvavat
khalāyā ity arthaḥ \| **gṛheśvari** ! iti tvayaiva dṛṣṭānta-rūpayā mama
sarveṣv api gṛheṣu **anuvṛttiḥ** pravartiteti tvam eva
sarva-gṛha-svāminīti \| yad vā, **gṛhasyeśvarī** tvam eva, ahaṁ tu
tvad-adhīna eveti bhāvaḥ \|\|54\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : tasmād** etat-samāna-vāsanatvāt
te\'pi manda-bhāgyā ity āha---**asakṛt,** sadā ity arthaḥ \| **kṛtā**
pracāritā **bhavasya** sarvasyaiva prapañcasya śravaṇādinā
sarva-duḥkhato **mokṣa-karī**, tarhi ūrdhvaṁ prapañco na sthāsyaty eva
\| tatrāha---**khalair** gārvādibhir mukhaiḥ **duṣkarā** \|
karoty-arthasya sarva-dhātv-artha-vyāpakatvād durbodhādi-rūpā ca
\|\|54-59\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yā **bhava-mocanī**
saṁsāra-bandha-mocanī sā **tvayā** **kṛtā** iti tava bhayābhāvāt tvayi
sā ṛṇavaty evābhūd anyair eva kṛtā bhava-mocanī bhaved iti bhāvaḥ \|
nanu tarhi khalā api muktāḥ syuḥ ? tatrāha---**khalair** iti \|
**durāśiṣaḥ** durabhiprāyāyā **asumbharāyāḥ** sva-prāṇa-tarpiṇyāḥ
**nikṛtiṁ juṣaḥ** vañcana-parāyā atikhalāyāḥ **striyās** tu **sutarām**
eva suduṣkarā \|\|54\|\|

**\...**

**\|\| 10.60.55 \|\|**

**na tvādṛśīṁ praṇayinīṁ gṛhiṇīṁ gṛheṣu**

**paśyāmi mānini yayā sva-vivāha-kāle \|**

**prāptān nṛpān na vigaṇayya raho-vaho**[^10] **me**

**prasthāpito dvija upaśruta-sat-kathasya \|\|**

**śrīdhara-svāmī (bhāvārtha-dīpikā) :** kiṁ ca, santi niṣkāmāḥ premṇaiva
mayy anuvartamānā bahvyaḥ, kiṁ tu tvayā sadṛśīṁ kvāpi **na paśyāmi** iti
tasyā bhaktiṁ bahu-mānenābhinandati---**na tvādṛśīm** iti tribhiḥ \|
**upaśrutāḥ satyaḥ kathā** yasya me \|\|55\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rukmiṇyā bhaktiṁ
gurūkaroti---*kiṁ ca* iti \| kāpi kāsv api kutrāpi vā **yayā** tvayā
**avagaṇayya** tyaktvā **raho-haro** rahasya-prāpakaḥ dūta ity arthaḥ\|
**me** mama pārśve iti śeṣaḥ \| \[*vaiṣṇava-toṣiṇī*\] \|\|55\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tvādṛśīṁ**
tvat-sadṛśīm, **gṛheṣu** sārvatrikeṣu svīyeṣv api vā, **sva-vivāhasya
kāle** atyāsanna-samaye **raho** rahasyaṁ **vahati** prāpayati iti tathā
saḥ \| \[\"raho-haraḥ\" iti\] pāṭhāntare\'pi sa evārthaḥ \| iti
pitṛ-bhrātr-ādi-sarva-svajaneṣv anādaraḥ sūcitaḥ \| **upaśrutam**
tat-**kathasya** iti sva-gṛhānta-mad-vārtā-śravaṇa-mātreṇaiva, na tu
māhātmyānubhavenety arthaḥ \| he **mānini** ! mānaḥ pūjā
citta-samunnatir vā, tadvad iti tad-yogyā tvam eva, na tv anyeti bhāvaḥ
\|\|55\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : gṛheṣu** sārvatrikeṣu svīyeṣv
api vā **sva-vivāhasya kāle**\'tyāsanna-samaye **raho** rahasyaṁ
**harati** prāpayatīti saḥ \| "raho-vahaḥ" iti pāṭhe\'pi sa evārtha iti
\| tādṛśa-bhāveṣv api pita-mātrādi-sarva-janeṣv apy anādaraḥ sūcitaḥ \|
raho\'tiguhye surate iti viśvaḥ \|
**upaśruta-sat-kathasyeti**---gṛhāntar-mad-vārtā-śravaṇa-mātreṇaiva, na
tu man-māhātmyānubhavenety arthaḥ \| kim utādhunā jāta-paramāsaktitve
satīti bhāvaḥ \| **mānini !** iti---mānaḥ pūjā citta-samunnatir vā, he
tadvati ! tad-yogyā tvam eva, na tv anyeti bhāvaḥ \|\|55\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** dāmpatyaṁ praṇamya tad eva
draḍhayati---**na tvādṛśīm** ity-ādi bahubhiḥ \| ukta-vyākhyānaṁ vinaiva
teṣāṁ vākyānām asaṅgater bhagavato vacanāsauṣṭhava-doṣa-prasaṅgaḥ syāt
\|\|55-57\|\|

---------------------------------------------------------------------------------------------------------------------

**jīva-gosvāmī (ujjvala-nīlamaṇau 3.6)**: **raho-vahaḥ** rahaḥ
sandeśa-prakāśakaḥ \| **me** ity atra saptamy-arthe ṣaṣṭhī \|\|6\|\|

---------------------------------------------------------------------------------------------------------------------

**viṣṇudāsaḥ (ujjvala-nīlamaṇau 3.6)**: **na tvādṛśīm** iti kṛṣṇoktiḥ \|
**raho-vahaḥ** rahaḥ-sandeśa-haraḥ \| **upaśruta-sat-kathasyeti**
mat-kathā-śravaṇa-mātrād eva mayi yat tādṛśī dṛḍhā ratir jātā \| ata eva
**tvādṛśīṁ gṛheṣu** aṣṭottara-śatādhika-ṣoḍaśa-sahasra-saṅkhyeṣu
**praṇayinīṁ** premavatīm \|\|6\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** paraṁ tu premavatīnāṁ
mad-bhāryāṇām api madhye gṛhiṇo mama tvam eva gṛhiṇī-śreṣṭhā ity
āha---neti \| **māninīti** māna ādaraḥ, he tadvati ! **raho-vahaḥ**
rahasya-vastu prāpakaḥ raho'tiguhye surate iti viśvaḥ \| **upaśrutāḥ
satyaḥ kathā** yasya tasya \| **mama** sthāne \|\|55\|\|

---------------------------------------------------------------------------------------------------------------------

**viśvanātha-cakravartī (ujjvala-nīlamaṇau 3.6) : raho-vahaḥ**
rahaḥ-sandeśa-prāpakaḥ \| **me** iti saptamy-arthe ṣaṣṭhī \|\|6\|\|

**\...**

**\|\| 10.60.56 \|\|**

**bhrātur virūpa-karaṇaṁ yudhi nirjitasya**

**prodvāha-parvaṇi ca tad-vadham akṣa-goṣṭhyām \|**

**duḥkhaṁ samuttham asaho'smad-viyoga-bhītyā**

**naivābravīḥ kim api tena vayaṁ jitās te \|\|**

**śrīdhara-svāmī (bhāvārtha-dīpikā) : prodvāha-parvaṇy**
aniruddha-vivāhe \| **akṣa-goṣṭhyāṁ** dyūta-sabhāyām \| **tasya**
bhrātur **vadham** \| tasmin kāle kālāntare vā tad-anusmaraṇataḥ punaḥ
punaḥ **samutthaṁ duḥkham** **asmābhir** ayogo **viyogaḥ**,
tad-**bhītyā** **asahaḥ** soḍhavaty asi \|
anenaivāniruddha-vivāhānantaryam asya jñātavyam \|\|56\|\|

---------------------------------------------------------------------------------------------------------------------

+++

**vaṁśīdharaḥ (bhāvārtha-dīpikā-prakāśaḥ) :** tenātiduḥsahasahanādinā
jitā vaśīkṛtāḥ \| anena tadvadham iti vacanena \| asya śvelyā caritasya
\| kiṁ ca---bhrātur iti bandhuvātsalyena tattadasātā, yadhi nijitasyeti
tvadabhrātṛtvādyuddhe\'pi tasya nirjayāyogyatā, tathā protāhetyādinā
tadānīṁ tadvadhāyogyatā sūcitā \| yato\'sahiṣṭhā ato nābravīś ca \|
bhītiḥ śaṅkā, īśvaro\'yaṁ kadācinmayyanavadhānaṁ kuryādityāśaṅkayety
arthaḥ \| asmad iti bahutvaṁ nijabandhujanāpekṣayā \| ātmanā saha
viyogena tair api tatsiddheḥ \| kiṁ vā---parājitāḥ asmākaṁ
tādṛśa-śakty-abhāvāt \| vayam iti na kevalam ahaṁ madīyāś ca \|\|56\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhrātu r iti
bandhuvātsalyena tat-tadasahyatā, yūdhi nirjitasyeti
svabhrātṛtvāyuddhe\'pi tasya nirjayāyogyatā, prodvāhaparvaṇīty ādinā
tadānī tadvadhāyogyatā ca sūcitā, bhītiḥ śaṅkā, kadācida smābhiḥ saha
viyogaḥ syād ityāśaṅka yety arthaḥ \| yad vā, ayogo
duḥkhākulatvenāsaṁyogastasmāddhītyā, asmābhir iti bahutvaṁ
śrī-baladevādīnām apekṣayā, ātmanā saha viyogena tair api tatsiddhaḥ \|
yahā, tasyāstad-bhītyātmano bahumānāt, kiṁ vaktavyam, hṛdi tat-tad
asahiṣṭhā iti kim api nābravīś ca nija-manoduḥkhādikam \| kiṁ vā,
tad-virūpakaraṇādikam api kiñcinnābhivyañjitavatīty arthaḥ \| te tvayā
jitā vaśīkṛtā, kiṁ-vā parājitāḥ, asmākaṁ tādṛśa-śakty abhāvāt \| vayam
iti na kevalam aham, madīyāḥ sarve\'pīty arthaḥ \|\|56\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kiṁ ca bhrātar iti
bandhavātsalyena tat-tad asahyatā yadhi nijitasyeti tvad-bhrātṛ-tvādy
uddhe\'pi tasya nirjayāyogyatā tathā prodvāha-parvaṇī tyādinā tadānīṁ
tad-vadhāyogyatā sūcitā yato\'saho\'sahiṣṭā ato nābravīś ca bhītiḥ śaṅkā
īśvaroyaṁ kadācit mayyanavadhānaṁ kuryād ity āśaṅkayety arthaḥ \| asmad
iti bahutvaṁ nijabandhujanāpekṣayā ātmanā saha viyogena tair api
tat-siddheḥ te tvayā jitāḥ vaśīkṛtāḥ kiṁ vā parājitā asmākaṁ
tādṛśa-śakty abhāvāt vayam iti na kevalam ahaṁ madīyāś ca \|\|56\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :***na
vyākhyātam*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** prodvāha-parvaṇy
aniruddha-vivāhe akṣa-goṣṭhyāṁ dyūta-sabhāyāṁ tasya bhrātur vadhaṁ
samutthaṁ tatra tatrāsmad-ayoga-bhītyā asmāsu na yujyate nocitī
bhavatīty asmad-ayogas tad-bhītyā kim api duḥkhaṁ naivābravīḥ kīdṛśaṁ ?
asaho durbalaṁ kevalaṁ lokāpakṣaika-hetukatvād iti bhāvaḥ \| punaḥ
kīdṛśaṁ ? samutthaṁ samud yathā syāt tathā tiṣṭhatīti tad duḥkhaṁ
mat-pratikūla-rukmi-hiṁsanādataḥ sukha-sahitam evety arthaḥ \|
anenaivāniruddha-vivāhānantaryam asya jñātavyam \|\|56\|\|

**\...**

**\|\| 10.60.57 \|\|**

**dūtas tvayātma-labhane suvivikta-mantraḥ**

**prasthāpito mayi cirāyati śūnyam etat \|**

**matvā jihāsa idam aṅgam ananya-yogyaṁ**

**tiṣṭheti tat tvayi vayaṁ pratinandayāmaḥ \|\|**

**śrīdhara-svāmī (bhāvārtha-dīpikā) :** api ca dūta iti \| ātmalabhane
matprāptyartham \| payi cirāyati śvobhāvini vivāhe āgantavyam iti kṛte
samaye kathañcidaprāptavati satyetadviśvaṁ śūnyaṁ
matvedamananyayogyamaṅgaṁ jihāse tyaktumicchāmi tyakṣyāmīty evaṁ dūtaḥ
prasthāpitaḥ \| tathā hy uktaṁ tvayā, yarhy ambujākṣa na labheya
bhavat-prasādaṁ jahyām asūn vrata-kṛśān śata-janmabhiḥ syāt \[bhā.pu.
10. 52.43\] iti \| yad vā, **ajihāsa** iti cchedaḥ \| tyaktum aiccha ity
arthaḥ \| tat tava karma tvayy eva tiṣṭhet, na tat pratikartuṁ śakyam
ity arthaḥ \| kiṁ tu kevalaṁ tvāṁ **pratinandayāmo** harṣayāma iti
\|\|57\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** anyad āha---api ceti \|
suvivikta-mantraḥ suṣṭhu prakāśita-rahovacanaḥ \| jihāsa iti taṅārṣaḥ \|
ārṣatvāśrayaṇasyāgatika-gatikatvādāha---yadveti \| ity artha
iti---sannaṁtājjahāter laṅo madhyama-puruṣaikavacanam iti dhyeyam \| tat
māṁ vinānyatyāga-rūpam \| ity artha
iti---aparicite\'tīvānarāgo\'pratikāryo bhavatīti bhāvaḥ \| pūnaḥ
pūrvānurāgavaiśiṣṭyaṁ smṛtvāha---dūta iti \| asyāyam
evārthaḥ---prasthāpito matpārśva preṣitaḥ \| kīdṛśaḥ suṣṭa vivikto
nirṇikto mantro guptā yuktiryatra saḥ \| tataś ca mayi cirāyati
tadātithyatva-sandeśaśravaṇāveśavamadaiyādibhiḥ kiñcidvilambe sati etat
pitṛbhrātrādi-bandhuyuktam api viśvaṁ śūnyaṁ matvā kutrāpyālaṁ banaṁ na
labdhvedaṁ sarvotkṛṣṭam apyaṁgaṁ śarīramajihāsastyaktamaicchaḥ
durbhagāyā na medhātā ity-ādicintayā bhavatyā\'śābandhacchedāvagamāt
yarhyāmbujākṣa na labheya bhavatprasādam ity-ādipūrvoktasvārasyāc ca \|
ajihāsa ity atra hetuḥ ananyayogyamanyasmai samarpaṇāyogyam ity arthaḥ
\| pratinandayāmaḥ harṣayantīṁ tvāṁ harṣayāmaḥ \|\|57\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** pūnaḥ pūrvānurāgavaiśiṣṭyaṁ
smṛtvā\'ha---dūta iti \| asyāyam evārthaḥ ātmalabhane matprāpty arthaṁ
tvayā dūtaḥ prasthāpitaḥ sa ca sūviviktamantraḥ suṣṭhu nirniktā
gupta-yuktiyantra saḥ tataś ca mayi cirāyati
tadātithyatvatsandeśaśravaṇāveśavamandādibhiḥ kiñcid-vilambamāne sati
etat pitṛmātrādi-bandhuyuktam api viśvaṁ śūnyaṁ matvā kutrāpy
avalambanaṁ na labdhvedaṁ sarvotkṛṣṭam apyaṅgam ajihāsaḥ tyaktum aicchaḥ
\| durbhagāyā na me dhātā ity-ādi cintayā bhavatyā
āśābandhacchedāvagamāt yāmbujākṣa na labheya bhavat-prasādam ity-ādi
pūrvoktasvārasyāc ca ajihāsa ity atra heturanananyayogyam \| anyasmai
samarpaṇāyogyam ity arthaḥ \| pratinandayāmaḥ kevalamanumodāmahe
\|\|57\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** suvivikto mahā-rahasyaḥ
paramavicitro vā mantro gupta-vākyaṁ yasmin saḥ, ity asya jñātatayā
paramanibhūtatvena premaviśeṣaḥ \| sūcitaḥ \| etat
pitṛmātrādi-bandhuvarga-yuktam api viśvaṁ jihāsa \| ity atra
hetuḥ---ananya-yogyam iti \| anyasmai samarpaṇāyogyatvād ity arthaḥ \|
pratinandayāmastvayā kriyamāṇasya mahānandasya praticchāyā-rūpeṇa
kaścinnandayāmaḥ, nandayituṁ yatāma iti \|\|57\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ātmano mama labhane
labhanāya prāpaṇārthaṁ tataś ca mayi cirāyati vilambamāne sati
etadviśvaṁ śūnyaṁ matvā idamaṅgam ananyayogyam ajihāsaḥ tvaṁ
tyaktumaicchaḥ \| tattava karma tvayyeva tiṣṭhet \| na tat pratikartuṁ
śakyam ity arthaḥ \| kiṁ tu vayaṁ pratinandayāmaḥ harṣayantīṁ tvāṁ prati
harṣayāmaḥ \|\|57\|\|

**\...**

**\|\| 10.60.58 \|\|**

**śrī-śuka uvāca---**

**evaṁ saurata-saṁlāpair bhagavān jagad-īśvaraḥ**[^11] **\|**

**sva-rato ramayā reme nara-lokaṁ viḍambayan \|\|**

**śrīdhara-svāmī (bhāvārtha-dīpikā) : saurata-saṁlāpaiḥ**
surata-narma-goṣṭhībhiḥ \|\|58-59\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rukmiṇyā guṇān vaktum
aśakyān matvāha śukaḥ---evam iti \| **svarata** ātmārāmo'pi \|
**ramayā** sākṣāl-lakṣamyā \| **viḍambayann** anukurvan \|

\[*toṣaṇī*\]

rukmiṇī-mādhavau vande yayoḥ kalaha-sannibhā \|

vāg-vaidagdhī mithaḥ-stotra-tātparyāścaryatā matā \|

**evam** iti anye'pi tādṛśā bahavo vilāsāḥ sūcitāḥ \| **svarato**
**ramayā** svarūpa-śaktitvena sva-ramaṇa-yogyayā rukmiṇyā **saha reme**
\| tasmin ramaṇe\'pi viśeṣaḥ---**nara**- iti \| krīḍā-lobhenaiśvaryāṁśaṁ
guṇīkṛtya tādṛśa-līlayā **nara-lokam** anukurvann api parama-mādhuryeṇa
tam api hīnopamānaṁ kurvann ity arthaḥ \| yato **bhagavān api
devakī-sutas** tathāvirbhāvanaiva prārabdha-līla ity arthaḥ \|\|58\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** evam ity-ādi \|
surataṁ prema, tad-arhaḥ saṁlāpāḥ **saurata-saṁlāpāḥ**, tair
**nara-lokaṁ viḍambayan** narādi-lokaṁ tiraskurvann alaukiko bhūtvety
arthaḥ \| athavā nara-lokam anukurvan surato\'pi manuṣya-līlām anukurvan
\|\|59\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :**

tau vidagdha-varau vande yayoḥ premoktayo mithaḥ \|

sva-saṁvedyāḥ parair bodhyā na syur bhaktiṁ vinā yayoḥ \|\|

ity anye\'pi tādṛśā bahavaḥ sūcitāḥ **\| svarato**\'pi **ramayā**
śrī-rukmiṇyā **saha reme**, yato **bhagavān** sākṣād īśvaro devakyāḥ
sutaḥ krīḍārthaṁ tasyāṁ jāta ity arthaḥ \| ata eva **nara-lokaṁ
viḍambayan** manuṣya-krīḍām anukuvan \| kiṁ vā, ubhayor aikyāt
sthirīkurvann ity arthaḥ \|

yad vā, nija-sukha-vilāsodrekeṇa tādṛśa-sukhādi-rahitaṁ nara-lokaṁ
tucchīkurvan \| yad vā, **nara-lokaṁ viḍambayann** iti loka-dṛṣṭyā rater
laukikatvam, **bhagavān** iti svaiśvaryam ity evam ekatraiva
laukikatvaiśvaryayor yogena pūrvavad atimādhurī sūcitā \| tatraiva
hetuḥ---**devakī-suta** iti \|\|58\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :**

rukmiṇī-mādhavau vande yayoḥ kalaha-sannibhā \|

vāg-vaidagdhī mithaḥ-stotra-tātparyāś ca yantā matā \|\|

**evam** ity anye\'pi tādṛśā bahavo vilāsāḥ sūcitāḥ \| **svarato**
**ramayā** svarūpa-śaktitvena sva-ramaṇa-yogyayā rukmiṇyā **saha reme**
\| tasmin ramaṇe\'pi viśeṣaḥ---nara- iti \| krīḍā-lobhenaiśvaryāṁśaṁ
guṇīkṛtya tādṛśa-līlayā **nara-lokam** anukurvann api parama-mādhuryeṇa
tam api hīnopamānaṁ kurvann ity arthaḥ \| yato **bhagavān api
devakī-sutas** tathāvirbhāvanaiva prārabdha-līla ity arthaḥ \|\|58\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** evam ity-ādi \| **surataṁ**
prema, tad-arhaḥ **saṁlāpaḥ,** tena **nara-lokam** anukurvan **ramayā**
rukmiṇī-rūpayā lakṣmyā **reme** \| kīdṛśaḥ ? **svarataḥ** sve
nijaiśvarye rataḥ \|\|58\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : saurata-saṁlāpaiḥ**
surata-saṁlāpaiḥ surata-sambandhi-narma-saṁvādaiḥ \| **sva-rata**
ātmārāmaḥ \| ata eva **ramayā** ātma-bhūtayā tayā **reme** \|
**viḍambayan** svayaṁ **nara-līlo**'pi sva-sukha-darśanayā tiraskurvan
taṁ hīnopamānaṁ kurvann ity arthaḥ \|\|58-59\|\|

**\...**

**\|\| 10.60.59 \|\|**

**athānyāsām**[^12] **api vibhur gṛheṣu gṛhavān iva \|**

**āsthito gṛha-medhīyān dharmān loka-gurur hariḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** idam
anyatrātidiśati---tatheti \| yathā rukmiṇyā reme, **tathā** ity arthaḥ
\| athāto hetor **vibhur** api svayam evaikaḥ sarvāṇi gṛhāṇi vyāpnuvan
ity arthaḥ \| etac cānte vyaktaṁ bhāvi\| gṛhavān iveti---yathānyo gṛhī
tathety arthaḥ \| **gṛha-medhīyān** gṛhastha-sambandhinas
tādṛśa-priyā-prema-mayān vaidikāṁś ca **dharmān** **āsthita** ācarad ity
arthaḥ \| yato **loka-guruḥ,** tasmād eva te dharmāḥ pravartata ity
arthaḥ \| yato **haris** tena śīlena sarveṣāṁ manohara ity arthaḥ \| yad
vā, āśritaḥ san reme iti pūrva-kriyayaivānvayaḥ \| ato
gṛha-dharmānuṣṭhāne\'pi krīḍārtham eveti \|\|59\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **atha** māṅgalye \| yad
vā, sarva-preṣṭhatamayā śrī-rukmiṇyā **saha** rater anantaram \|
**vibhur** iti svayam evaikaḥ sarvāṇi gṛhāṇi vyāpnuvann ity arthaḥ \|
etac cāne śrī-nārada-dṛṣṭaiśvaryādhyāye vyaktaṁ bhāvi \| **gṛhavān**
iveti---yathānyo gṛhī tathaivety arthaḥ \| **gṛha-medhīyān**
gṛhastha-sambandhino **dharmān āsthita** ācarad ity arthaḥ \| kim-artham
? **loka**-**gurur** loka-śikṣārtham ity arthaḥ \| yato **hariḥ**
sarva-loka-duḥkha-harteti \| yad vā,
anya-gṛhasthāśakyānantādbhuta-dharmācaraṇena sarveṣāṁ mano harann iti
bhāvaḥ \| iti teṣām asādhāraṇyam uktam \| yad vā, **āsthitaḥ** san
**rema** iti pūrva-kriyayaivānvayaḥ \| iti gṛha-dharmānuṣṭhānam api
krīḍārtham evety arthaḥ \| evaṁ pitṛtvena gṛhavān ivety anena ca
pūrvavad atimādhurī jñeyā \|\|

śrīdhara-svāmi-caraṇair nipītam amṛtaṁ mudā \|

teṣāṁ prasādam ucchiṣṭaṁ kiñcit sañcinumo vayam \|\|59\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : atha** ato hetor **vibhur** api
svayam evaikaḥ sarvāṇi **gṛhāṇi** vyāpnuvann ity arthaḥ \| etac cāne
vyaktībhāvi \| **gṛhavān iva** iti yathānyo gṛhī tathaivety arthaḥ \|
**gṛha-medhīyān** gṛhastha-sambandhinas tādṛśa-priyā-prema-mayān
vaidikāṁś ca **dharmān** **āsthitaḥ** ācarad ity arthaḥ \| yato
**loka-gurus** tasmād eva te dharmāḥ pravartanta ity arthaḥ \| yad vā,
yato **hariḥ,** tena śīlena sarveṣāṁ manohara ity arthaḥ \| **āśritaḥ**
san **reme** iti pūrva-kriyaivānvayaḥ iti pūrva-dharmānuṣṭhānam api
krīḍārtham eveti \|\|59\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** evam ity-ādi \| **surataṁ**
prema, tad-arhaḥ **saṁlāpaḥ**, tena **nara-lokam** anukurvan **ramayā**
rukmiṇī-rūpayā lakṣmyā **reme** \| kīdṛśaḥ ? **sva-rataḥ** sve
nijaiśvarye rataḥ \|\|59\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : ???**

iti sārārtha-darśinyāṁ harṣiṇyāṁ bhakta-cetasām \|

daśame'smin ṣaṣṭhitamaḥ saṅgataḥ saṅgataḥ satām \|\|

**\...**

iti śrīmad-bhāgavate mahāpurāṇe brahma-sūtra-bhāṣye pāramahaṁsyaṁ

saṁhitāyāṁ vaiyāsikyāṁ daśama-skandhe kṛṣṇa-rukmiṇī-

saṁvādo nāma ṣaṣṭitamo'dhyāyaḥ \|

\|\|60\|\|

(10.61)

## ekaṣaṣṭitamo'dhyāyaḥ 

### śrī-kṛṣṇa-[santatīnāṁ]{.mark} varṇanam, aniruddha-vivāhe rukmiṇo vadhaś ca \|

**\|\| 10.61.1 \|\|**

**śrī-śuka uvāca---**

**ekaikaśas tāḥ kṛṣṇasya putrān daśa-daśābalāḥ \|**

**ajījanann anavamān pituḥ sarvātma-sampadā \|\|**

**śrīdhara-svāmī (bhāvārtha-dīpikā) :**

eka-ṣaṣṭhitame śaureḥ putra-pautrādi-santatiḥ \|

aniruddha-vivāhe ca rukmiṇo rāmato vadhaḥ \|\|a\|\|

aṣṭādhika-śata-dvyaṣṭa-sahasra-strī-samudbhavān \|

koṭiśaḥ putra-pautrādīn harir dārair ayojayat \|\|b\|\|

tad etad vaktum āha---ekaikaśa iti \| **kṛṣṇasyābalā** bhāryāḥ \|
**sarvā** yā **ātmani sampattyā** \| **pituḥ** sakāśād **anavamān**
anyūnān \|\|1\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *cād* anyeṣām api \|
*rāmato* baladevāt \|\| aṣṭabhir adhikaṁ śatam *aṣṭādhika-śatam* \|
dvir-āvṛttā aṣṭau *dvyaṣṭau* ca, tāni sahasrāṇi dvyaṣṭa-sahasrāṇi \| tac
ca tāni ca *striyo*'ṣṭādhika-śata-dvy-aṣṭa-sahasra-striyaḥ, *tāsu
samudbhavān* \|\|a-b\|\|

tad etal loka-viḍambanam \| **tā** rukmiṇy-ādyāḥ \|
**sarvātma-sampadā**'nyūna-dehādi-svabhāva-samṛddhyā \| **ajījanan**
janayāmāsuḥ \|\|1\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tāḥ** ṣā **abalās**
tanv-aṅgyaḥ, **kṛṣṇasya** sarva-śaktimataḥ \| ataḥ **sarvātma-sampadā
anavamān** anyūnān \|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : anavamān** anyūnān kṛṣṇasyābalā
na vidyate, taṁ vinā balaṁ gatir yāsāṁ tadṛśa-bhāryā ity arthaḥ
\|\|1\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

ekaṣaṣṭitame kṛṣṇa-putra-pautrābhidhocyate \|

dyūte'han rukmiṇaṁ rāmo'niruddhodvāha-parvaṇi \|\|

tāḥ kṛṣṇasyābalāḥ bhāryāḥ pituḥ śrī-kṛṣṇasya sarvā ātma-bhūtāḥ
svarūpa-bhūtā yā sampat tayā anavamān anyūnān \|\|1\|\|

**\...**

**\|\| 10.61.2 \|\|**

**gṛhād anapagaṁ vīkṣya rāja-putryo'cyutaṁ sthitam**[^13] **\|**

**preṣṭhaṁ nyamaṁsata svaṁ svaṁ na tat-tattva-vidaḥ striyaḥ \|\|**

**śrīdhara-svāmī (bhāvārtha-dīpikā) : preṣṭhaṁ nyamaṁsata** acyutasya
priyatamaṁ pratyekaṁ **svaṁ svaṁ menire** \| **na** **tasya**
**tattvam** ātmārāmatvaṁ **vidanti** tāḥ \|\|2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : svaṁ svaṁ** nijaṁ nijam
ātmanaṁ deham iti yāvat \| **gṛhāt** sva-sva-purāt \| **anapagam**
prīti-pūrvakam anya-bhāryā-purāṇi nāpagacchantaṁ, kintv anurodha-vaśāt
kadācid eveti\| toṣaṇī ca---**anapagaṁ**
nāyikāntara-gṛha-gamana-rahitam ity āha---**tasya tattvaṁ**
sarva-gṛhāvasthāna-rūpaṁ **na vidantīti** tāḥ \|\|2\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ śrī-bhagavatas tāsv
āsaktiṁ tāsāṁ ca tasmin pañcabhir varṇayann ādau tad-dhetum
āha---**gṛhād** iti \| **sva-gṛhān** **nāpagacchati** na niḥsaratīti
tathā-bhūtam, yataḥ **sthitaṁ** sthiratayā sva-gṛhe sadā sākṣād
vartamānam ity arthaḥ \| tatra hetuḥ---**rāja-putryaḥ**
sarva-sad-guṇa-rūpādimatya iti bhāvaḥ \| devādi-putrī sattāyām api
rāja-putrya iti tāsām eva prādhānyāt \| evaṁ kasmād api **gṛhāc**
cyuti-rāhityena **acyutam**, ātmānaṁ pratyekaṁ sarvāḥ **svaṁ svaṁ**
**ni**tarām **amaṁsata** \| ittham ātmānam ity eva taiḥ pratyekaṁ svaṁ
svam iti vyākhyātam \| ataḥ "svaṁ svam" iti pāṭhaś cintyaḥ \| **na**
**tasya** anapagam asya acyutasya vā **tattvaṁ** mad-gṛha evānyatrāpi
tiṣṭhatīty eva lakṣaṇaṁ **vindanty** anusandadhatīti tathā tāḥ, yataḥ
**striyas** tat-prema-bhara-mohitā iti bhāvaḥ \|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ekasya tāvatīṣu tāvat
putra-jananāsambhāvanāṁ kaimutyena pariharati \| tat-prasaṅge tābhiḥ
samam atyāsaktiṁ ca darśayati---**gṛhād** iti \| **sthitam** iti
prativāram eva yathā-samayam eva bahiḥ-pradeśād antaḥ-puram agacchann
iva nija-gṛha evāgatya vartamānam iti \| tathāpi tasmād **anapagaṁ**
nāyikāntara-gṛha-gamana-rahitam **vīkṣya** viṣeśeṇa dṛṣṭvā
**rāja-putrya** ity upalakṣaṇaṁ devādi-putryo'pi ātmānaṁ **preṣṭham
amaṁsata** pratyekam iti \| ṭīkāyāṁ **svaṁ svaṁ** iti punar -uktis tu
pratyekam ātmanaṁ ity asyaiva nirgalitārtha-kathanāya \| svam iti pāṭhe
tu pratyekam ity asya vaiyarthyaṁ syāt \| anyat taiḥ \|

yad vā, **na tasya tattvaṁ** sarva-gṛhāvasthāna-rūpaṁ **vidanti** iti
tāḥ, tad-vilāsa-bhara-mohenānyānusandhānāsakter iti bhāvaḥ \|\|2\|\|

---------------------------------------------------------------------------------------------------------------------

**jīva-gosvāmī (prīti-sandarbhaḥ 140)** : ātmānaṁ pratyekam eva
**preṣṭhaṁ** sarvataḥ priyatamam **amaṁsata** ity arthaḥ \| ata eva
**atattva-vidaḥ,** ūrdhvordhva-preyasī-sad-bhāvāt \|\|2\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : tattvaṁ** sarva-gṛha-sthitatvam
\|\|2\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** gṛhād ity-ādi \| **striyaḥ**
satyabhāmādyā **rāja-putryaḥ** \| **atad** yathā bhavati, sāmānya
strī-bhāvavad yathā na bhavati, tathā \| **svaṁ svam** ātmānaṁ
**preṣṭhaṁ** sarvataḥ priyatamaṁ **nyamaṁsata** nitarāmam anyata \|
kīdṛśyaḥ ? tatvavida ātma-tatvajñāḥ yad vā, na vidyante tasya
śrī-kṛṣṇasya tatvavido yābhyas tāḥ, tā yathā kṛṣṇa-tattvaṁ jānanti, na
tathānye ke\'pīti bhāvaḥ \| kiṁ kṛtvā ? **gṛhāt** sva-gṛhād **anapagaṁ**
yugapad eva sarveṣu gṛheṣu sadā santam **acyutaṁ** **vīkṣya** ātmānam
eva **preṣṭham amaṁsata** \|\|1-2\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : gṛhāt** sva-sva-purāt
**anapagaṁ** prīti-pūrvakam anya-bhāryā-purāṇi na apagacchantaṁ, kiṁ tu
anurodha-vaśād eva kadācid eveti **vīkṣya** ātmānaṁ **svaṁ svam** eva
**preṣṭhaṁ** parama-subhagaṁ **nyamaṁsata,** na tv anya-janam \| kiṁ tv
atarkya-yoga-māyayā sarva-priyā-jana-subhagatā-sampādakaṁ **tasya
tattvaṁ na vidant**i iti tāḥ \|\|2\|\|

**\...**

**\|\| 10.61.3 \|\|**

**cārv-abja-kośa-vadanāyata-bāhu-netra-**

**sa-prema-hāsa-rasa-vīkṣita-valgu-jalpaiḥ \|**

**sammohitā bhagavato na mano vijetuṁ**

**svair vibhramaiḥ samaśakan vanitā vibhūmnaḥ \|\|**

**śrīdhara-svāmī (bhāvārtha-dīpikā) :** ātmārāmatvaṁ vyanakti
dvayena---cārv iti \| **cārv-abja-kośa-**vad **vadanaṁ** ca **āyatāni**
**bāhu-netrāṇi** ca **sa-premṇā hāsa-rasena vīkṣitāni** ca \|
**valgu-jalpāś** ca **bhagavataḥ** etaiḥ **saṁmohitā** vanitāḥ **svaiḥ**
svair anekair **vibhramais** tasya śrī-kṛṣṇasya **mano vijetuṁ** hartuṁ
**na samaśakan,** na śaktā babhūvuḥ \| **vibhūmnaḥ** paripūrṇasya
\|\|3\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nanv evaṁ
tasyātikāmukatvam eva pratīyate ? na, kiṁ tu premaika-vaśatvam evety
udāharati dvābhyām \| **vanitā** janitātyarthānurāgās tāḥ striyaḥ
**svaiḥ** strī-jātīyaiḥ **vibhramair** vilāsair **bhagavato mano**
**vi**śeṣeṇa tat-premādhika-sapatnī-tulyatvena **jetuṁ** vaśīkartuṁ
**nāśakan**, kiṁ tu sva-premāṁśānurodheneti bhāvaḥ \| ata eva
**sa-prema-** iti \| **vanitā**-śabdena gṛhād anapagāmitvaṁ vaśatvaṁ ca
lakṣitam \| yadyapi vi-saṁ-śabdayor ekatareṇāpy abhīṣṭārtha-lābhaḥ,
tathāpi vi-śabdena śrī-bhagavati vaśībhāva-cihnaṁ, saṁ-śabdena tāsv api
tat-kṛti-yogya-cihnaṁ tādṛśaṁ na dṛṣṭam iti pṛthag avasitaṁ \|

tādṛśa-vimama-vyañjane hetuś---**cārv** iti \|
**cārv-abja-kośa-vadanādibhiḥ sammohitāḥ**, preraṇā kāmena vā kṣobhitā
iti \| atra pūrvaṁ **vadanaṁ** paśyanti, paścāl lajjā-dṛṣṭyā **bāhuṁ**,
tatas tad-darśanena gāḍhāliṅgana-spṛhā-jāta-dhārṣṭyena punar mukhe
dṛśyamāne mitho netra-melanaṁ, tataḥ **sa-prema-hāsādi** iti \|

etad uktaṁ bhavati---parasparaṁ tasya tābhiḥ saha prema-vaśatāsty eva,
kiṁ tu kadācit tat-premādhika-sapatnīvat tan-mano vaśīkartuṁ kāmamayān
vilāsān darśayanti, tadā tasya tadvat tan na syāt, ity ato na
kāmukatvaṁ, kiṁ tu prema-viśeṣa-vaśatvam eveti \| **vibhūmnaḥ**
sarvāpekṣya-paripūrṇasya kāmukatvaṁ na sambhavati \|
bhakta-vaśyatva-rūpa-mahā-guṇasya tu tatra sad-bhāvo'sty eveti, ahaṁ
bhakta-parādhīnaḥ \[bhā.pu. 9.4.64\] ity-ukteḥ \| ata eva
gopāla-tāpinyām uktam---vidyāmayo yaḥ sa kathaṁ viṣayī bhavati ? yo hi
kāmena kāmān kāmayate, sa kāmī bhavati \| yo hi vai tv akāmena kāmān
kāmayate, so\'py akāmī bhavati \[go.tā.u. 2.19-20\] iti śruteḥ \|
**cārū** ramyo yo\'**bja-kośo**'mbuja-madhya-bhāgaḥ, tat-tulyaṁ
**vadanam** āsyaṁ, tathā \|\|3\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :**
**cārv-abja-kośa-vadanādīnāṁ** yathottaraṁ sammohane śraiṣṭhyam \| tatra
vadanād api **bāhvor āyatatayā** gāḍhāliṅganābhiprāyeṇa \| **bhagavata**
iti lokātīta-sammohana-sāmādika vanitam \| ataḥ **samyak** **mohitā**
ākṛṣṭa-cittā api **vibhūmno\'pi** mano-viśeṣeṇa bhaktebhyo\'dhikatayā
**jetuṁ** vaśīkartuṁ **na samyag** **aśakan** kim ? kākvā, api tu
samyaktayā śekur evety arthaḥ \| evam agre\'pi \| kutaḥ ? **svair**
asādhāraṇaiḥ prema-viśeṣa-mayair ity arthaḥ \| ata eva
**vanitā**-janita-puruṣārthānurāgā yoṣitaḥ parama-svatantrasyāpīśvarasya
priya-jana-prema-paravaśatvād iti bhāvaḥ \| tathā coktaṁ
śrī-bhagavataiva ahaṁ bhakta-parādhīno hy asvatantra iva dvija \[bhā.pu.
9.4.63\] ity-ādi \| evam anyonyaṁ bhāva-viśeṣeṇānyonyaṁ mohanam uktam \|
yad vā, vijetuṁ viśeṣeṇa jetuṁ vaśīkartum, yathā vraja-devyo vijigyire,
tathā jetum ity arthaḥ \|\|3\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanv evaṁ tasyātikāmukatvām
iva pratīyate ? na, kiṁ tu premaika-vaśatvam evety udāharaṁs tāpaṁ mohaṁ
ca darśayati---**cārv iti** dvābhyām \| **vanitāḥ** janitātyarthānurāgās
tāḥ striyaḥ **svaiḥ** strī-jātīya-**vibhramair** vilāsair **bhagavato**
**mano** **vijetuṁ** viśeṣeṇa sva-sva-tat-premādhikasya patnī-tulyatvena
**jetuṁ** vaśīkartuṁ **na** **samyag aśakan**, kiṁ tu yāvāṁs
tat-premāṁśaḥ, tāvad evety arthaḥ \| ata eva **sa-prema-** iti tasyāpi
prema-nigaḍenaivoktam \|

**vanitā**-śabdena gṛhānapagāmitvaṁ lakṣitaṁ vaśatvaṁ ca \| yadyapi
vi-saṁ-śabdayor ekatareṇāpy abhīṣṭārtha-lābhaḥ syāt, tathāpi vi-śabdena
śrī-bhagavati vaśībhāva-cihnaṁ, saṁ-śabdena tāsv api
tat-kṛti-yogyatva-cihnaṁ tādṛśaṁ dṛṣṭam iti pṛthag avasitam \|

tathā tādṛśa-vibhrama-vyañjane hetuḥ---cārv iti \|
**cārv-abja-kośa-vadanādibhiḥ** **sammohitāḥ** samyak premṇā kāmena ca
kṣobhitā iti \| atra pūrvaṁ vadanaṁ paśyanti, paścāl lajjā-namra-dṛṣṭyā
**bāhuṁ,** tatas tad-darśanena gāḍhāliṅgana-spṛhā-jāta-dhārṣṭyena punar
mukhe dṛśyamāne mitho netra-milanaṁ, tataḥ **sa-prema-hāsādi** iti
pāṭha-krameṇa vyaktam \|

etad uktaṁ bhavati---parasparaṁ tasya tābhiḥ prema-vaśatāsty eva, kiṁ tu
yadi kadācit tat-premādhika-sapatnīvat tan-mano vaśīkartum anaṅga-bāṇaiḥ
\[bhā.pu. 10.61.4\] iti vakṣyamāṇān kāmamayān vilāsa-viśeṣān darśayati
\| tadā tasya tadvat tan na syād ity ato na kāmukatvaṁ, kiṁ tu
prema-viśeṣavattvam eveti \| tac ca yuktam ity āha---**vibhūmnaḥ**
svataḥ sarvāpekṣaṇīya-paripūrṇasya, tataḥ kāmukatvaṁ na sambhavati,
bhakta-vaśatva-rūpasya mahā-guṇasya tu tatra sad-bhāva eveti bhāvaḥ \|
tad uktam---ahaṁ bhakta-parādhīno hy asvatantra iva dvija \[bhā.pu.
9.4.64\] iti \| atas tam uddiśya śrī-gopāla-tāpanyām apy
uktaṁ---vidyāmayo hi yaḥ, sa kathaṁ viṣayī bhavatīti ? yo ha kāmena
kāmān kāmayate, sa kāmī bhavati \| yo ha vai tv akāmena kāmān kāmayate,
so'py akāmī bhavati \[go.tā.u. 2.19-20\] iti \|\|3\|\|

---------------------------------------------------------------------------------------------------------------------

**jīva-gosvāmī (prīti-sandarbhaḥ 141)** : nanv ātmārām asya kathaṁ
patnīṣu prema ? ucyate, tāsu ramaṇatvenaiva lokavan na tasya prema,
kintu śuddha-prema-sambandhenaiva \| tathā hi---cārv iti \| atra
**sa-prema-** iti tāsu śrī-kṛṣṇa-prema darśitam \| ata eva
**vanitā**-śabda-prayogaḥ \| vanitā-janitātyarthānurāgāyāṁ ca yoṣiti iti
nānārtha-vargāt \| tena tasmin tāsāṁ ca prema darśitam \| atas
tat-prema-mātra-vijitaṁ yad **bhagavato manaḥ**, tat tu **svaiḥ**
kevala-strī-jātīyair **vibhramair** **vijetuṁ na śekur** ity arthaḥ
\|\|3\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : cārv** iti tattvam \|\|3-10\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** na tu taṁ vaśīkartuṁ śekur
ity āha--- cārv iti dvābhyām \|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bhagavad-vilāsa-mātreṇāpi
vaśībhūtānāṁ tāsāṁ samañjasa-ratimattvāt prema-mayāḥ kāma-mayāś ca
vilāsāḥ sambhavanti \| tatra kāma-mayair vilāsais tasyā vaśībhāvam
āha---**cārv** iti dvābhyām \| **cārv-abja-koṣavad vadanaṁ** ca **āyatau
bāhū āyate netre** ca **sa-prema-hāsa-rasena vīkṣitāni** ca **valgu
jalpāś** ca taiḥ **sammohitāḥ** **svaiḥ** svīyair **vibhramair**
vilāsais tasya **mano vijetuṁ na samaśakan** \| tatra
hetuḥ---**vibhūmnaḥ** svata eva sarvāpekṣaṇīya-padārtha-paripūrṇasya
\|\|3\|\|

**\...**

**\|\| 10.61.4 \|\|**

**smāyāvaloka-lava-darśita-bhāva-hāri-**

**bhrū-maṇḍala-prahita-saurata-mantra-śauṇḍaiḥ \|**

**patnyas tu ṣoḍaśa-sahasram anaṅga-bāṇair**

**yasyendriyaṁ vimathituṁ karaṇair na śekuḥ \|\|**

**śrīdhara-svāmī (bhāvārtha-dīpikā) :** tāsāṁ vibhramān varṇayann etad
vivṛṇoti---**smāya**- iti \| **smāyo** gūḍha-hasitaṁ,
tad-yukto'**valoka-lavaḥ kaṭākṣaḥ,** tena **darśitaḥ** sūcito
**bhāvo**'bhiprāyaḥ, tena **hāri** mano-haraṇa-śīlaṁ yad
**bhrū-maṇḍalaṁ,** tena **prahitāḥ** prasthāpitā ye **sauratā**
**mantrāḥ,** teṣu **śauṇḍaiḥ** pragalbhair **anaṅgasya bāṇaiḥ** śaraiḥ,
anyaiś ca **karaṇaiḥ** kāma-śāstra-prasiddhair **yasyendriyaṁ** mano
**vimathituṁ** kṣobhayituṁ ṣoḍaśa-sahasram api **patnyo** **na śekur**
iti \|\|4\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tāsāṁ* strīṇāṁ \|
**sauratāḥ** suratodbodhakāḥ \| **śauṇḍo** matte pragalbhe ca khyāte
śauṇḍī tu pippalā iti dharaṇiḥ \| kāma-śāstra-prasiddhair hāvādibhiḥ \|
**yasya** kṛṣṇasya \| **na śekur** vaśīkrita-kāmatvena dṛḍha-vīryatvāt
\| **bāṇa**-śabdena **bhrū-maṇḍalasya** dhanuṣṭvaṁ dhvanitam,
**maṇḍala**-śabdena tasyākṛṣṭatam \|

\[*vaiṣṇava-toṣaṇī*\] tataś ca tādṛśa-bhrū-maṇḍalena prahitā muktāś ca
saurata-mantra-śauṇḍāś ceti vigrahaḥ \| anye'pi **bāṇā** mantrā
**śauṇḍā** bhavantīti \| **yasya** iti yac-chabdasyāntima-nirdeśāt
tac-chabdānapekṣayaivānvayaḥ \| tathā cālaṅkārikāḥ---yac-chabdo'py
uttara-vākyārtha-gatatvenopapatteḥ pūrva-vākya-gatasya
tac-chabdasyopādānaṁ nāpekṣate iti \| yathā---

> sādhu candramasi puṣkaraiḥ kṛtaṁ
>
> mīlitaṁ yad abhirāmatādhike \|
>
> udyatā jayini rādhikā[^14]-mukhe
>
> tena sāhasam anuṣṭhitaṁ punaḥ \|\| \[rāma-carita-mahākāvye 2.95\] iti
> \|\|4\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** **anaṅga-bāṇair**
**mathituṁ na śekuḥ**, premṇā tu śekur eva \|\|4\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **smāyety**-ādikaṁ
vibhramāṇāṁ viśeṣaṇam, **anaṅga-bāṇānām** eva viśeṣaṇam, tataś ca na
tiṣṭhaty aṅgaṁ yebhyas tathā-bhūtair marma-bhedibhir bāṇair ity arthaḥ
\| evaṁ bāṇa-śabdena **bhrū-maṇḍalasya** dhanuṣṭvaṁ dhvanitam, tataś
caivaṁ vākyaṁ---tādṛśa-bhrū-maṇḍalena **prahitā** muktāś ca te
**saurata-mantra-śauṇḍāś** ca tair iti \| **vimathituṁ** viśeṣeṇa
mathitum, yathā vraja-devyo viśeṣeṇa mamanthus tathā mathituṁ **na
śekur** iti \|\|4\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** smāyety-ādikaṁ vibhramāṇāṁ
viśeṣaṇam \| **prahitatvaṁ** vyañjitatvaṁ saurata-mantratvaṁ
surata-sambandhi-rahasya-yuktitvam **anaṅga-bāṇais** tad-rūpair ity
arthaḥ \| yad vā, tad eva vivṛṇoti---**karaṇaiḥ**
kāma-śāstra-prasiddhair upāyair **vi**śeṣeṇa **mathituṁ na śekur** iti
pūrvavat teṣāṁ rūpakam **anaṅga-bāṇair** ity eṣāṁ viśeṣaṇam \|
**bhrū-maṇḍala-** iti bāṇa-śabdena ca bhrū-maṇḍalasya dhanuṣṭvaṁ
dhvanitam \| **maṇḍala**-śabdena tasyākṛṣṭatvaṁ, tataś ca
tādṛśa-bhrū-maṇḍalena **prahitā** muktāś ca te
**saurata-mantra-śauṇḍāś** ceti vigrahaḥ \| anye'pi **bāṇā** mantreṇa
**śauṇḍā** bhavantīti \|

**yasya** iti yac-chabdasyāntima-nirdeśāt tac-chabdānapekṣayaivānvayaḥ
\| tathā cālaṅkārikāḥ yac-chabdo'py uttara-vākyārtha-gatatvenopapatteḥ
pūrva-vākya-gatasya tac-chabdasyopādānaṁ nāpekṣata iti \| tathā---

> sādhu candramasi puṣkaraiḥ kṛtaṁ
>
> mīlitaṁ yad abhirāmatādhike \|
>
> udyatā jayini rādhikā-mukhe
>
> tena sāhasam anuṣṭhitaṁ punaḥ \|\| \[rāma-carita-mahākāvye 2.95\] iti
> \|

evaṁ śrī-vraja-devīnāṁ tatra tatra parama-śuddhotkṛṣṭaṁ
prema-praśaṁsanād ābhyaḥ sarvābhyo'py ādhikyaṁ sūcitam \|\|4\|\|

---------------------------------------------------------------------------------------------------------------------

**jīva-gosvāmī (prīti-sandarbhaḥ 142)** :
strī-jātīya-vibhramānuvāda-pūrvakaṁ pūrvārtham eva
viśadayati---**smāya**- iti \| svayam eva **anaṅga-bāṇa-rūpaiḥ
karaṇair** bhāva-hāvādibhir **smāya**- iti \| tāni
viśinaṣṭi---**smāya**- iti \| **smāyaḥ** smitam \| **bhāvo**'bhiprāyaḥ
\| tādṛśa-**bhrū-maṇḍalaiḥ prahitā** vikṣiptāś ca te
**saurata-mantraiḥ** surata-rūpārtha-sādhaka-mantraiḥ **śauṇḍāḥ**
pragalbhāś ca te tādṛśaiḥ \|\|4\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : anaṅga-bāṇair vimathituṁ na
śekuḥ**, premṇā tu śekur eva \|\|4\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tāsāṁ kāmamayān vibhramān
vivṛṇoti---**smāya-** iti \| **karaṇa**-śabdasyendriya-vācakatvāt
karaṇair netrair **anaṅga-bāṇair yasya** kṛṣṇasya **indriyaṁ vimathituṁ
na śekuḥ** \| kīdṛśaiḥ ? **smāyaṁ** smitaṁ tat-sahito'**valoka-lavaḥ**
kaṭākṣaḥ, tena **darśitaḥ** sūcito'bhiprāyaḥ, tena **hāri**
manoharaṇa-śīlaṁ yad **bhrū-maṇḍalaṁ,** tena **prahitāḥ** prasthāpitā ye
**saurata-mantrāḥ,** teṣu **śauṇḍaiḥ** pragalbhaiḥ \|\|4\|\|

**\...**

**\|\| 10.61.5 \|\|**

**itthaṁ ramā-patim avāpya patiṁ striyas tā**

**brahmādayo'pi na viduḥ padavīṁ yadīyām \|**

**bhejur mudāviratam edhitayānurāga-**

**hāsāvaloka-nava-saṅgama-lālasādyam \|\|**

**śrīdhara-svāmī (bhāvārtha-dīpikā) : anurāgeṇa hāso\'valokaś** ca
**nava-saṅgame lālasam** autsukyaṁ ca te **ādyā** yasya
vibhrama-kadambasya, taṁ **bhejuḥ** \|
**anurāga-hāsāvaloka-nava-saṅgama-lālasādyaṁ bhejuḥ,** tasya mano
vijetuṁ na śekur iti vā \|\|5\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tā** rukmiṇy-ādyāḥ \|
**yadīyāṁ** yat-sambandhinīm \| vibhrama-padādhyāhāre gauravaṁ
matvārthāntaraḥ---**anurāga-** iti \| pūrveṇaiva sambandhaḥ \| **navo**
nitya-nūtanaḥ **saṅgamo**'ṅga-saṅgaś ca **lālasā** tṛpty-abhāvaś ca,
tad-**ādyaṁ** tad-ādika-vilāsam aneka-sva-kartṛkaṁ kṛṣṇa-kartṛkaṁ vā
**bhejuḥ** \| tathāham api tac-citto nidrāṁ ca na labhe niśi \[bhā.pu.
10.53.2\] iti bhagavad-ukti-jñāpyaḥ---

īkṣito\'ntaḥ-pura-strīṇāṁ sa-vrīḍa-prema-vīkṣitaiḥ \|

kṛcchrād visṛṣṭo niragāj jāta-hāso haran manaḥ \|\| \[bhā.pu. 10.70.16\]
iti \|

reme strī-ratna-kūṭastho bhagavān prākṛto yathā \[bhā.pu. 1.11.36\]
ity-ādikokti-jñāpyaś ca pārijātādy-apaharaṇa-śāpyaś ca tāsāṁ
premamaya-vilāsais tad-vaśībhāvas tv asty eveti jñeyam\|\|5\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yasya bhagavataḥ, taṁ
preṣṭhaṁ nyamaṁsata \[bhā.pu. 10.61.2\] iti pūrveṇa \| kiṁ vā,
**ramāpatim** iti pareṇānvayaḥ \| **tu** api \| ṣoḍaśa-sahasram api, na
tu katicid ity arthaḥ \| pūrvoktānusāreṇa sāṣṭaśatādhikaṁ jñeyam \| ity
uktena tan-mano-vaśīkaraṇa-prakāreṇa \|\|5-6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tataś ca tāsāṁ brahmādibhir
api durgama-bhajanaṁ darśayati---ittham iti \| **ramāpatiṁ**
śrī-rukmiṇī-kāntaṁ śrī-gopī-rūpāṇāṁ parama-ramāṇāṁ vā ramaṇaṁ nirantaraṁ
vardhamānayā mudā tādṛśāvalokana-yukta-**nava-saṅgama-lālasā** **ādyā**
yatra, tad yathā syāt, tathā **bhejuḥ** \|\|5\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tāsāṁ premamayair
vibhramais tad indriya-mathana-kāraṇakam aṅga-saṅgaṁ cāha---ittham iti
\| **anurāgaḥ** prema-vilāsa-viśeṣas tanmayo yo hāsāvalokaḥ, tena
**navaḥ** nitya-nūtanaḥ **saṅgamo** aṅga-saṅgaś ca **lālasā**
tṛpty-abhāvaś ca tad-ādyaṁ tad-ādikam aneka-vilāsaṁ svakattu ke
kṛṣṇa-kartṛkaṁ vā **bhejuḥ,** tathāham api tac-citto nidrāṁ ca na labhe
niśi \[bhā.pu. 10.53.2\] iti bhagavad-ukti-jñāpyaḥ---

īkṣito\'ntaḥ-pura-strīṇāṁ sa-vrīḍa-prema-vīkṣitaiḥ \|

kṛcchrād visṛṣṭo niragāj jāta-hāso haran manaḥ \|\| \[bhā.pu. 10.70.16\]
iti \|

reme strī-ratna-kūṭastho bhagavān prākṛto yathā \[bhā.pu. 1.11.36\]
ity-ādi-śukokti-jñāpyaś ca pārijātādy-āharaṇa-jñāpyaś ca tāsāṁ
premamayair vilāsais tad-vaśībhāvas tv asty eveti jñeyam \|\|5\|\|

**\...**

**\|\| 10.61.6 \|\|**[^15]

**pratyudgamāsana-varārhaṇa-pāda-śauca-**

**tāmbūla-viśramaṇa-vījana-gandha-mālyaiḥ \|**

**keśa-prasāra-śayana-snapanopahāryair**

**dāsī-śatā api vibhor vidadhuḥ sma dāsyam \|\|**

**śrīdhara-svāmī (bhāvārtha-dīpikā) :** kiṁ tu **pratyudgamādibhir**
**vibhos** tasya **dāsyaṁ** nityaṁ **vidadhur** iti \| prauḍha-bhāve\'pi
nava-saṅgamādy-abhidhānam agata-sāratvena autsukyena ca tathā pratīteḥ
\| teṣām eva ślokānāṁ prastāvāntare punaḥ punar āvṛttir iti saundaryāt
\|\|6\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sevanānurāgam
āha---*kintv* iti \| **varārhaṇaṁ** puṣpāñjali-ratnāñjali-nikṣepādi \|
*prauḍha-bhāve\'pi* navoḍhātvābhāve'pi \| *agata-sāratvena*
eka-rasa-rūpa-yauvanādimattvena *autsukyena* anurāgādhivayena ca \|
*tathā-pratīter* nava-saṅgamāsvāda-pratīteḥ \| *teṣām eva* pūrvoktānām
eva \| *prastāvāntare* prakṛtāntare \|\|6\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** tad
evāha---**pratyudgama-** ity-ādi \| **dāsyaṁ** sevākhyāṁ
prema[-ḷāṁ]{.mark} sādhyāṁ bhaktim ity arthaḥ \|\|6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kiṁ ca---**pratyudgama-**
ity-ādi \| prasāreti prasādheti vā pāṭhaḥ \| eṣāṁ
prāyo\'nukramopacāratvaṁ gamyaṁ \| **varārhaṇaṁ**
puṣpa-lāja-ratnāli-nikṣepādi atra ṭīkāyāṁ *prauḍha-bhāve*'pīty-ādikaṁ
prakaraṇa-saṅgamanaṁ tathā teṣām eveti prathama-skandhādy-uktānām ity
arthaḥ \|\|6\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ, bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tāsāṁ
tad-viṣayaka-premṇaḥ paricaryātma-kānanubhāvān āha---**pratyudgama-**
iti \| **varārhaṇaṁ** puṣpāñjali-ratnāñjali-nikṣepādi \|\|6\|\|

**\...**

**\|\| 10.61.7-8 \|\|**

**tāsāṁ yā daśa-putrāṇāṁ kṛṣṇa-strīṇāṁ puroditāḥ \|**

**aṣṭau mahiṣyas tat-putrān pradyumnādīn gṛṇāmi te \|\|**

**cārudeṣṇaḥ sudeṣṇaś ca cārudehaś ca vīryavān \|**

**sucāruś cāruguptaś ca bhadracārus tathāparaḥ \|\|**

**śrīdhara-svāmī (bhāvārtha-dīpikā) :** prāsaṅgikam uktvā prastutam
āha---**tāsām** iti \| **daśa daśa putrā** yāsāṁ, tāsāṁ madhye\'ṣṭī
**mahiṣyo** yāḥ prāg-uktās **tat-putrān** iti \|\|7-12\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *prāsaṅgikaṁ*
prasaṅgānugatam \| **tāsāṁ** sarvāsām\| **tat-putrān**
rukmiṇy-ādi-putrān \| **te** tubhyam \|\|7\|\| pradyumnād anyeṣāṁ kāni
nāmānīty ata āta---**cārudeṣṇa** iti \| **vīryavān** iti sarva-viśeṣaṇam
\|\|8\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tāsāṁ putrān iti anyāsāṁ
pratyekaṁ putrāṇām uktau prayojanābhāvāt, ati-bāhulyena
prastuta-kathā-rasa-vidhātāc ca \| pradyumna ādiryeṣāṁ tān iti tasya
sarvebhyo jyeṣṭhatvāt rūpaguṇādinā śreṣṭhatvāc ca \| vīryavān iti
sarveṣāṁ viśeṣaṇam, atas tat-samuccayārthaṁ prāyaḥ sarvatraiva ca-śabdaḥ
\| tatheti ca paraścāruguptasyānuja ity arthaḥ \| evam agrajānujakrameṇa
sarve jñātavyā iti bhāvaḥ \|\|7-8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tat-putrān tāsām eva putrān
ity arthaḥ \| bāhulyabhiyeti bhāvaḥ \|\|7-8\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** tad evāha---pratyudgamety
ādi \| dāsyaṁ prema-lakṣaṇaṁ sādhyaṁ pādasevākhyabhaktim \|\|7-40\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** prāsaṅgikam uktvā
prastutam āha---tāsām iti \| daśa-daśa putrāḥ yāsāṁ tāsāṁ madhye yā
aṣṭau mahiṣyaḥ prāg uktāḥ \|\|7-13\|\|

**\...**

**\|\| 10.61.9 \|\|**

**cārucandro vicāruś ca cāruś ca daśamo hareḥ \|**

**pradyumna-pramukhā jātā rukmiṇyāṁ nāvamāḥ pituḥ \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** daśama ity ekādaśābhāvaṁ
draḍhyati \| evaṁ sarvam agre\'nyatrāpi jñeyam \| harer iti manoharasya
tasya putrā api tādṛśā iti bhāvaḥ \| anenaivābhiprāyeṇa sarvatra
cāru---śabdaḥ, ata eva pitṛrnāvamā nyūnā na bhavanti, pūrvoktasyāpy asya
punar uktis tad-dārḍhyārtham \| ato\'gre\'pi sarvatredam anuvartyam
\|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** cāviti yugmakam \| vīryavān
iti sarveṣāṁ viśeṣaṇam atas tat-samuccayārthaṁ prāyaḥ sarvatraiva
ca-śabdaḥ tatheti ca paraścāru-guptasyānuja ity arthaḥ \| evam
agrajānuja-krameṇa sarve jñātavyā iti bhāvaḥ \| daśama ity ekādaśābhāvaṁ
dṛḍhayati evaṁ sarvam agre'pi jñeyaṁ harer iti sarva-manoharasya tasya
putrā api tādṛśāḥ yathābījaṁ tathāṅkaram iti nyāyeneti bhāvaḥ \|
anenaivābhiprāyeṇa sarvatra cāru-śabdaḥ ata eva piturnāvamā nyūnā na
bhavanti pūrvoktasyāpy asya punar uktis tad-dārḍhyam atogre'pi
sarvatredam anuvartyam \|\|9\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.10 \|\|**

**bhānuḥ subhānuḥ svarbhānuḥ prabhānur bhānumāṁs tathā \|**

**candrabhānur bṛhadbhānur atibhānus tathāṣṭamaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** svarbhānuḥ svarge\'pi
yasya dīptiryaśa ity arthaḥ \|\|10\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhānur iti sārdhakam \|
aṣṭama iti para itivat bhānu-śabdaś cāruśabdavat jyeṣṭhāyā jāmbavatyāḥ
prāk satyabhāmāyāḥ putrāṇām uktiḥ premādhikyena tasyāḥ śreṣṭhayāt evam
agre'pi jñeyam \|\|10\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī),jīva-gosvāmī
(krama-sandarbhaḥ, bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.61.11 \|\|**

**śrībhānuḥ pratibhānuś ca satyabhāmātmajā daśa \|**

**sāmbaḥ sumitraḥ purujic chatajic ca sahasrajit \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : purujid** asaṅkhya-jayī
\|\|11-12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sāmba iti ca sārdhakam \|
draviṇo draviḍaś ceti pāṭha-dvayaṁ \| **hi** eva \| pitrā sammatāḥ
nyāyādanapetatvena niścitāḥ evaṁ sāmba-purāṇādau sāmbavṛjinasya
nārada-kalpitatvenaiva prasiddhatvāt tatra śrī-bhagavato'pi loka
śikṣābhiprāyeṇaiva tad icchatvāta yathā musala-śāpādāvapīti bhāvaḥ
\|\|11-12\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**jīva-gosvāmī (krama-sandarbhaḥ) : sāmbādyāḥ** pitṛ-sammatāḥ
\|\|11-40\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.61.12 \|\|**

**vijayaś citraketuś ca vasumān draviḍaḥ kratuḥ \|**

**jāmbavatyāḥ sutā hy ete sāmbādyāḥ pitṛ-sammatāḥ \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ), jīva-gosvāmī (laghu-vaiṣṇava-toṣaṇī) :**
*na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** aṣṭama iti para itivat,
viśeṣata ś ca dīptyā cārudeṣṇādibhyo\'pyādhikyaṁ bodhayati, jyeṣṭhāyāḥ
śrī-jāmbavatyāḥ prāk śrī-satyabhāmāyāḥ putrāṇām uktiḥ prauḍhatayā prāk
tat-putrotpatteḥ \| kiṁ vā, premādhikyena tasyāḥ śreṣṭhyāt \| evam
agre\'pi jñeyam \| hi eva, pitā vatsalo yeṣu te, pitur
atyanta-sneha-viṣayā evety arthaḥ \| iti kutrāpi kathyamānaḥ
śrī-sāmbāparādho nirastaḥ vastuto loka-śikṣārtham-eva tasya kāritatvena
māyikatvād iti dik \|\|12\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** sāmbādyāḥ pitṛ-sammatā iti
\|\|12\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.61.13 \|\|**

**vīraś candro'śvasenaś ca citragur vegavān vṛṣaḥ \|**

**āmaḥ śaṅkur vasuḥ śrīmān kuntir nāgnajiteḥ sutāḥ \|\|**

**śrīdhara-svāmī (bhāvārtha-dīpikā) :** śrīmān iti vasoḥ kunter vā
viśeṣaṇam \|\|13\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** vegavān iti nāmaiva \|
amātrogān hinastīty āmaś cikitsā-vijñaḥ taddhita-pratyayānāṁ sarvārthe
vidhānād dhisāyāmatrāṇ \|\|13\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śrīmān iti tair
vyākhyātam \| yad vā, śrī-satyabhāmātmajānāṁ bhānu-nāmatvāt śrīmān eko
bhānuś candraś caiko jñeyaḥ, hariścandrādivat sañjñāyāṁ sūḍāgamaḥ, asa
kārapāṭho vā \|\|13\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śrīmān iti sarveṣām eva vā
viśeṣaṇam \|\|13\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.14 \|\|**

**śrutaḥ kavir vṛṣo vīraḥ subāhur bhadra ekalaḥ \|**

**śāntir darśaḥ pūrṇamāsaḥ kālindyāḥ somako'varaḥ \|\|**

**śrīdhara-svāmī (bhāvārtha-dīpikā) :** bhadro nāma ekala ekaḥ \|
somako\'varaḥ kanīyān \| ete kālindyāḥ sutā iti \|\|14\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** vṛṣa-padāvṛttistu
pravṛtti-nimitta-bhedāt, pūrva vṛṣa-padaṁ dharmavat-param iha tu
vadānyaparam

> vṛṣo dharme balīvarde rāśyākhuśukraleṣu ca \|
>
> śreṣṭhe syād uttarasthoyaṁ vyāse\'pi parikīrtitaḥ \|\| iti medinī \|

vīra iti vṛṣa-viśeṣaṇaṁ, sarveṣāṁ vā \| svāminā tvekala iti
bhadraviśeṣaṇaṁ kṛtvā bīra iti nāmāntaram evoktam \| pūrva vīrapadaṁ
śūraparamiha tu vīrāḥ santyasyeti vīro matvarthīyāc \| avaraś ca rame
triṣu iti dharaṇiḥ iha jyaiṣṭhyānuja-bhāvastuddeśakramata eva jñeyaḥ
\|\|14\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ekala ekaḥ, na tu bhadra
iti sarveṣāṁ viśeṣaṇam ity arthaḥ \|\|14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhrātṛṇām api madhye
dvayorvaṣa ity ekanāmatvaṁ kenacid aparihāryeṇa kāraṇena bhavet
vyavahārastu mātrādinām aviśeṣaṇena siddhayatīti jñeyam evam agre
vīro'pi tad-vaccharabalāv api \|\|14\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bhadro-nāma ekalaḥ ekaḥ
somako\'varaḥ kaniṣṭhaḥ \|\|14\|\|

**\...**

**\|\| 10.61.15 \|\|**

**praghoṣo gātravān siṁho balaḥ prabala ūrdhagaḥ \|**

**mādryāḥ putrā mahāśaktiḥ saha ojo'parājitaḥ \|\|**

**śrīdhara-svāmī (bhāvārtha-dīpikā) :** mādrayā lakṣmaṇāyāḥ \|\|15\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sahaoja ity atra vini
lopaḥ gamyamānasyāprayoga eva lopaḥ iti kaiyaṭaḥ \|\|15\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sahādayas trayo\'py
akārāntāḥ \| yad vā, saha ojaso sāntau, aparājita takārāntaḥ
dvandva-samāsaḥ, sañjñāpekṣayā tannāyoḥ puṁstvam \| kiṁ vā, mūrtaṁ saha
eva oja evety abhiprāyeṇa napuṁsakatvam \|\|15\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** saha ojasī sakārānte mūtaṁ
saha evām ity ādyabhiprāyeṇa putrāḥ sutāḥ iti pāṭha-dvayam \|\|15\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** māyāḥ lakṣmaṇāyāḥ
\|\|15-17\|\|

**\...**

**\|\| 10.61.16 \|\|**

**vṛko harṣo'nilo gṛdhro vardhanonnāda eva ca \|**

**mahāṁsaḥ pāvano vahnir mitravindātmajāḥ kṣudhiḥ \|\|**

**śrīdhara-svāmī (bhāvārtha-dīpikā) :** kṣudhiś ca daśamaḥ \| ete
mitravidātmajāḥ \|\|16\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** mahānāśo bhojanaṁ yasya sa
tathā \| vaiyadhikaraṇye pūrva-padasyākāra ārṣatvād eva \| mahaṁ
tejo\'śruta iti vā mahaś ca mahasā saha iti dvirūpakośāt \|\|16\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** eva api, annādo\'pi,
mahāṁsaś ca, vardhanādisañjñāyā sāmyena, mahāśa iti pāṭhaś ca kvacit ,
śevyānām api saiveti ṭīkāsyāsti, mitravindātmajā ity asyānantaraṁ
lekhyāyā api lekhaka-bhrameṇaiva \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** saha ojasī sakārānte mūtaṁ
saha evām ity ādyabhiprāyeṇa putrāḥ sutāḥ iti pāṭha-dvayam \|\|15\|\|
mahāṁśa ity atra mahāsiḥ kacit vahvana ity atra vardhanaḥ kacit
\|\|16\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.17 \|\|**

**saṅgrāmajid bṛhatsenaḥ śūraḥ praharaṇo'rijit \|**

**jayaḥ subhadro bhadrāyā vāma āyuś ca satyakaḥ \|\|**

**śrīdhara-svāmī (bhāvārtha-dīpikā) :** saṅgrāmajit-pramukhāḥ satyakāntā
bhadrāyāḥ satāḥ, śaibyānāmāpi saiva \|\|17\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** saiva bhava \| aṣṭānāṁ
sarva-mukhyānāṁ putrānuktvā ṣoḍaśa-sahasramukhyāyā rohiṇyā
āha---dīptimān iti \|\|17\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhadrāyāḥ sutā ity
asyānantaraṁ lekhaḥ, śrī-viṣṇu-purāṇīyai-tat-prasaṅge śaivyāyāṁ
mitravindāyām \[vi.pu. 5.32.3\] iti tathātraivāgre kurukṣetra-yātrāyāṁ
środraupado praśne śaitye mitravinde iti ca śrī-svāmi-pādair eva
vyākhyātatvāt \|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** saṅgrāmeti śevyānām api
saiveti ṭīkā vyākhyāyāstu mitravindātmajā ity asyānantaraṁ yogyāyāḥ api
lekhaka-bhrameṇaiva bhadrāyāḥ sutā ity asyānantaraṁ lekhaḥ
śrī-viṣṇu-purāṇe hy etat-prasaṅge śaibyāyāṁ mitravindāyām \[vi.pu.
5.32.3\] iti tathātraivāgre kurukṣetra-yātrāyāṁ śrī-draupadī-praśne
śaibyati mitravinde iti ca ṭīkaiva \|\|17\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.18 \|\|**

**dīptimāṁs tāmra-taptādyā rohiṇyās tanayā hareḥ \|**

**pradyumnāc cāniruddho'bhūd rukmavatyāṁ mahā-balaḥ \|\|**

**śrīdhara-svāmī (bhāvārtha-dīpikā) :** rohiṇyāḥ satānām uktir anyāsām
upalakṣaṇārtham \|\|18\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** prāsaṅgika m
āha---pradyumnād iti \| bhojakaṭe---sthitasyeti śeṣaḥ \|\|18\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** rohiṇī
śatādhika-ṣoḍaśa-sahasra-mahiṣīṇāṁ mukhyā, tasyām, tvarthe cakāraḥ \|
pautrotpattyābhinnopakramāt tu-śabdo virodhe, śrī-bhagavad-veṣiṇo
rukmiṇaḥ putryāṁ tatrāpi tat-pure śrīmad-aniruddhotpattaḥ, ata
evāścaryād āha---he rājann iti \| rājamāna iti vā \| eteṣāṁ
śrī-pradyumnādīnāmḥ he nṛpeti ānanyenādbhutatvāt \|\|18-19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** dīptīty ardhakam \| rohiṇī
śatādhika-ṣoḍaśa-sahasra-mahiṣīṇāṁ mukhyā tasyāḥ \|\|18\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** aṣṭānāṁ sarva-mukhyānāṁ
putrānuktvā ṣoḍaśa-sahasra-mukhyāyā rohiṇyā āha---dīptimān iti
\|\|18\|\|

**\...**

**\|\| 10.61.19 \|\|**

**putryāṁ tu rukmiṇo rājan nāmnā bhojakaṭe pure \|**

**eteṣāṁ putra-pautrāś ca babhūvuḥ koṭiśo nṛpa \|\|**

**mātaraḥ kṛṣṇa-jātīnāṁ sahasrāṇi ca ṣoḍaśa \|**

**śrīdhara-svāmī (bhāvārtha-dīpikā) :** eteṣām iti \| anyeṣām api
śrī-kṛṣṇa-putrāṇāṁ śata-saṅkhyastrīṣu putrāḥ pautrāś ca koṭiśo babhūvaḥ
\| tatra hetutvena śrī-kṛṣṇa-patnīnāṁ bāhulyamanusmārayati \| mātaraḥ
kṛṣṇa-jātānām iti \| ca-śabdenādhikāś cety uktam \|\|19 \|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** eteṣāṁ pradyumnādīnām \|
tatra kṛṣṇa-putra pautrānantye \| adhikā aṣṭottara-śatam iti jñeyam
\|\|19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** āścaryād āha---he rājan iti !
eteṣāṁ śrī-pradhumnādīnām \|\|19\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ, bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** mātara iti kṛṣṇa-jātānāṁ
mātara eva saṅkhyātuṁ śakyate natu putra-pautrādayaḥ tāś ca
ṣoḍaśa-sahasrāṇi aṣṭottara-śatāni ca \|\|19\|\|

**\...**

**\|\| 10.61.20 \|\|**

**śrī-rājovāca---**

**kathaṁ rukmy ari-putrāya prādād duhitaraṁ yudhi \|**

**kṛṣṇena paribhūtas taṁ hantuṁ randhraṁ pratīkṣate \|\|**

**etad ākhyāhi me vidvan dviṣor vaivāhikaṁ mithaḥ**

**śrīdhara-svāmī (bhāvārtha-dīpikā) :** yaḥ kṛṣṇaṁ hantuṁ randhra
pratīkṣate sa kathaṁ prādād iti \| baivāhikaṁ vivāha-nimittam \|\|20\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ariputrāya kṛṣṇa-putrāya
\| randhramavakāśam \| yo rukmī \| vivāha-nimittaṁ vivāhakāraṇam \|
raṁdhra tu dūṣaṇe chidre iti medinī \|\|20\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** areḥ śrī-kṛṣṇasya putrāya
prādāt praṇayenādāt \| arintvam eva darśayati---yudhi paribhūta iti \|
pratīkṣate apekṣate mṛgayate vā \| he vidvann iti tat-tvayā jñāyata
eveti bhāvaḥ \|\|20\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** katham iti sārdhakam
\|\|20\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** vaivāhika vivāhasya
kāraṇam \|\|20\|\|

**\...**

**\|\| 10.61.21 \|\|**

**anāgatam atītaṁ ca vartamānaṁ atīndriyam \|**

**viprakṛṣṭaṁ vayavahitaṁ samyak paśyanti yoginaḥ \|\|**

**śrīdhara-svāmī (bhāvārtha-dīpikā) :** rukmiṇo\'bhi prāyaṁ kathaṁ
jānīma iti ced ata āha \| anāgatam iti \| atīndriyam
asmadādīdriyāgocaram \| viprakṛṣṭaṁ dūrastham \| vyavahitaṁ
kuḍyādyantaritam \|\|21\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nanu, durghaṭa-ghaṭanā
kāriṇīyaṁ bhagavad icchā bhagaval-līlā-śaktir eva sā sāmānyato jñāyatām,
viśeṣa-paryālocanaṁ tvasyā aśakyam ity āśaṅkyāha---anāgatam iti \|
yoginas tāvad anāgatādikaṁ jānanti, bhagavad-bhakti-viśeṣatvena
parama-tad-viśeṣā bhavantastu bhagavavat-sambandhinam api tat-tad-viśeṣa
jānantīti bhāvaḥ \| anāgataṁ bhāvi \|\|21\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :**
tad-evābhivyañjayati-anāgatam-iti \| nanu, vartamānam anye\'pi paśyanti
? tatrāha---atīndriyam iti \| tad evāha---vipreti padadvayena \|
yogino\'pi paśyanti, kiṁ punar bhavādṛśāḥ śrī-bhagavad-bhaktavarā ity
arthaḥ \| anyat tair yākhyātam \| yad vā, atīndriyaṁ brahma vyavahitaṁ
māyāntaratam aviśeṣeṇa śrī-nārāyaṇād apyādhivayena prakṛdaṁ śrī-kṛṣṇañca
paśyanti, yato yogino bhatti yogavantaḥ, kiṁ punaḥ rukmiṇo\'bhiprāyam
iti bhāvaḥ \|\|21\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu,
durghaṭa-ghaṭanākāriṇīyaṁ bhagavad icchā bhagaval-līlā-śaktir eva vā
sāmānyato jñāyatāṁ tad-viśeṣa-paryālocanantva-śakyam ity
āśaṅkayāha---anāgatam iti \| yoginastāvad anyadanāgatādikaṁ jānanti
bhagavad-bhakti-viśeṣatvena parama-tad-viśeṣāḥ bhavantastu
bhagavat-sambandhy api tat-tad-viśeṣaṁ jānantīti bhāvaḥ \|\|21\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** anāgatam iti \| tenāham
apy atetra jānāmīti na vaktavyam iti bhāvaḥ \|\|21\|\|

**\...**

**\|\| 10.61.22 \|\|**

**śrī-śuka uvāca---**

**vṛtaḥ svayaṁ-vare sākṣād anaṅgo'ṅga-yutas tayā \|**

**rājñaḥ sametān nirjitya jahāraika-ratho yudhi \|\|**

**śrīdhara-svāmī (bhāvārtha-dīpikā) :** tatrottaram \| svayaṁvare
rukmavatyā vṛtaḥ san rājño nirjitya jahāreti \|\|22\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tatrākṣepe \| eka rathaḥ
senāhitaḥ \| bhīto\'yaṁ vairi-putrāya kanyāṁ ditsatīty
apratiṣṭhā-bhayād-rukmiṇā sva-putryāḥ svayaṁvaraṇamakāri ity āha---vṛta
iti \| varaṇe hetuḥ---anyatra ya āveśa-bhāvenānaṅgaḥ sa punar atra
sākṣāt-pūrṇa-rūpoṅgayuta ścety arthaḥ \| sametān tathā svayamvare
tasminvṛte'pi tena saha yoddhuṁ militān \| vivāhottaraṁ mātula-prītyā
tasya pure ciravāsena \| yad vā, dvārakātaḥ punar
ānayanāt-tatrāniruddhasya janmābhūd iti jñeyam \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatra tam eveyaṁ varīteti
niścitya tad asahiṣṇu-nija-varga-vañcanārthaṁ svayamvaraś ca kṛta ity
āha---vṛta iti \| varaṇe hetuḥ, anyatra ya āveśa-bhāvenānaṅgaḥ sa puna
ratra sākṣāt-pūrṇa rūpaḥ aṅgayuta ścety arthaḥ, sametān svayambare tayā
vṛtenāpi tena saha matsareṇa yoddhuṁ mili tān yudhi nijityety ādinā
mahā-parākramaḥ uktaḥ eva vivāhānantaraṁ mātulasya prītyā tasya pure
cira-nivāsena kiṁ vā, dvārakāṁ gatasya tasya punaḥ pratyānayanāt
tatrāniruddhasya janmetyuktam \|\|22\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ, bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kāritety āha vṛta---iti
\|\|22\|\|

**\...**

**\|\| 10.61.23 \|\|**

**yady apy anusmaran vairaṁ rukmī kṛṣṇāvamānitaḥ \|**

**vyatarad bhāgineyāya sutāṁ kurvan svasuḥ priyam \|\|**

**śrīdhara-svāmī (bhāvārtha-dīpikā) :** yadyapi śrī-kṛṣṇāvamānitas
tathāpi vairam anusmarann api vyatarat-prādāt anvamodatety arthaḥ
\|\|23\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ity artha iti-na tu tena
śraddhayā dattā hatāmanyaḥ śālva ivāmbāṁ na grahīṣyatīti hetostad-dānaṁ
svīkṛtavān iti bhāvaḥ \| kāraṇāntaram āha---svasur iti,
svaprāṇa-rakṣikāyāḥ svasuḥ śrī-rukmiṇyāḥ priyaṁ kurvan kartum \|\|23\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vairamanusmaran sadā
cintayann api svasuḥ śrī-rukmiṇyāḥ snehena dadāv ity arthaḥ \| aṅgayuta
iti kāmad evatvād apy utkarṣa uktaḥ, ato vṛtaḥ, sametān svayambare tayā
vṛttenāpi tena saha durbaddhayā dveṣeṇa yuddhārthaṁ militān, yudhi
nijitety ādinā mahā-parākrama uktaḥ \| evaṁ vivāhānantaraṁ mātulasya
prītyā tasya pure ciraṁ vāsena kiṁ vā, dvārakāṁ tasya punaḥ gatasya
śvaśureṇa pratyānayanāt-tatrāniruddhasya janmeti jñeyam \|\|23\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yadyapīti dvayaṁ tair
vyākhyātaṁ tatra vyatikrameṇa vyākhyānaṁ siddhānte svayaṁvaraṇasya
mukhyata svasṛ-priya-cikīrṣāyāsu tad-anumodana-mātratvena gauṇateti
jñāpanārthaṁ yad vā, vairam anusmaran sadā cintayann api svasaḥ
śrī-rukmiṇī-nāmnyāḥ śrī-bhagavan-mahā-śaśaktes tat-svasṛ-bhūtāyāḥ
sneha-prābalyenaiva dadāv ity arthaḥ \| agre'pi svasaḥ
priya-cikīrṣayetyeva vakṣyate \|\|23\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tatrottara sva-prāṇa
rakṣikāyāḥ svasuḥ priyaṁ kurvan kartum \|\|23\|\|

**\...**

**\|\| 10.61.24 \|\|**

**rukmiṇyās tanayāṁ rājan kṛtavarma-suto balī \|**

**upayeme viśālākṣīṁ kanyāṁ cārumatīṁ kila \|\|**

**śrīdhara-svāmī (bhāvārtha-dīpikā) :** s sarvāsām api ekaikā kanyā
tat-sarvavivāhopalakṣaṇārthaṁ jyeṣṭha-kanyā-vivāham āha---\| rukmiṇyā
iti \|\|24\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sarvāsāṁ kṛṣṇa-bhāryāṇām
\| cārumatīnāmnī balīnāmā \| yady apy ayaṁ vivāho\'nucitas tathāpi
janmāntarīya-karma-vaśād-bhagavad anumodanenāśāstrīyam api śāstrīyaṁ
bhavati vedasyāpi tadājñā-rūpatvāt-tad uktaṁ kriyate mayā proktaṁ hi
lokasya pramāṇaṁ satya-laukike iti kapila-devokteḥ \| etat-puṁsāṁ paraṁ
śreyo yat-tavājñānupālanam iti bhṛgakteḥ \|\|24\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** balīti---guṇaḥ,
viśālākṣākhya iti rūpañca sūcitam \| ato rājana rājamānaḥ, he napeti vā,
kila niś ca ye, mṛtyasya prabhu-kanyā-vivāhe saṁśayā na kāryas tasya
bhakta-vātsalyād ity arthaḥ \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nūnaṁ balīti-sañjñā sā ca
sarveṣāṁ guṇānām upalakṣaṇam ata eva tasmai sā datteti bhāvaḥ \|
viśālākṣīm iti dhanyā pitṛmukhī kanyā iti nyāyāt \|\|24\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.25 \|\|**

**dauhitrāyāniruddhāya pautrīṁ rukmy ādadād dhareḥ \|**

**rocanāṁ baddha-vairo'pi svasuḥ priya-cikīrṣayā \|\|**

**jānann adharmaṁ tad yaunaṁ sneha-pāśānubandhanaḥ \|\|**

**śrīdhara-svāmī (bhāvārtha-dīpikā) :** yaunaṁ vivāhaḥ \| tad-yaunam
adharma jānann iti dviṣannaṁ na bhoktavyaṁ dviṣataṁ naiva bhojayet iti
lokavirodhāt \| asvayaṁ lokavidviṣṭaṁ dharmam apy ācarena tu iti
niṣedhāc cety arthaḥ \|\|25-26\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yonyai tat-prāptaya idaṁ
yaunaṁ vivāhaḥ \| tat mātula-putrīvivāha-rūpam \| yadyapi mātulasya
sutāmūḍhvāmātagātrāṁ tathaiva ca ity-ādi-smṛteḥ prāyaś cittavidhānād
adharmo\'pi tathāpi āyāhīndra pathibhirīchanebhir yajñamimaṁ no bhāgaṁ
juṣasva tṛptāṁ jahur mātulayeva yoṣā bhāgaste paitṛṣvaseyīm iva iti
mantra-ligāt \| yauṣāpatyaṁ mātulīyaṁ yathā bhāgaḥ pitṛṣvasuḥ
putrasyaivaṁvayānteṁśaṁjuṣasvendretyṛṣijaṅgau iti śruteḥ smṛty apekṣa yā
balavattvam \| tad uktam śrutyā smṛtevirodhe śrutir balīyasī \| tathā
hi---

> śruti-smṛti-purāṇānāṁ virodho yatra dṛśyate \|
>
> śrautaṁ tatra pramāṇaṁ syādvayor dvaidhe śrutirvarā \|\|
>
> śruti-dvadhaṁ tu yatra syāt-tatra dharmāvubhau smṛtau \|
>
> smṛti-dvaidhe tu viṣayaḥ kalpanīyaḥ pṛthak-pṛthak\|\|

ity ācārārkokter yadyapi mātulasya sutāmūḍhvā ity-ādi-smateḥ mātulasyeva
va yoṣābhāgaste ity-ādi-śruteḥ prābalyam asti tathāpi asvargaṁ
loka-vidviṣṭa-dharmam apy ācarennahi iti loka-vidviṣṭatvād-dharmatve\'py
akāryatvam eva \| yac coktam---

> dakṣiṇe mātulī-kanyā hy uttare māṁsa-bhojanam \|
>
> carmodaka dhanvani ca na duṣṭaṁ manur abravīt \|\|

iti tac ca tatratyānāṁ deśa-dharmatvānna duṣṭam \| tad uktaṁ
smṛtyantare.---

> yadyapi syāt svayaṁ brahmā trailokyākarṣaṇa-kṣamaḥ \|
>
> tathāpi laukikācāraṁ manasāpi na laṅghayet \|\|
>
> samayācāriko dharmo jāti-deśa-kulodbhavaḥ \|
>
> grāmācāraḥ parigrāhyaḥ sarvatraiva yathoditam \|\|iti \|

evam
eka-kulastha-devakī-vasudeva-kṛṣṇa-satyabhāmā-vivāhavat-pūrvokta-cārumatī-kṛtavarma-
sutavivāho'pi kula-dharmatvānna duṣṭaḥ \| yad vā, yādavānāṁ
candra-sūryobhaya-vaṁśyānām anyataratvamādāya bhinna vaṁśatāpi
sambhavati \| tathā ca sarvathaiva teṣāṁ paraspara-vivāhe na doṣaḥ \|
ubhaya-vaṁśyatvaṁ yadūnāṁ hari-vaṁśe varṇitam \| tathā hi---yayāter
yaduḥ, yadoḥ kroṣṭā, kroṣṭur devamīḍhaḥ, tasmāc-chūraḥ,
tasmād-vasudevaḥ, tata kṛṣṇaḥ \| punaḥ sūrya-vaṁśād-dharyaśvādyaduḥ,
yador mādhavaḥ, tasmāt-sattvavān, sattvato bhīmaḥ, bhīmādandhakaḥ, tato
raivataḥ, tata ṛkṣaḥ, tato viśva-garbhaḥ, tato vasuḥ, vasor vasudevaḥ,
tataḥ kṛṣṇa iti candravaṁśīyayadoḥ ṣaṣṭhasya sūrya-vaṁśīyāttata
ekādaśatvaṁ ca kṛṣṇasya na kalpāntarābhiprāyaṁ kiṁ tu
gṛhād-gṛhāntara-praveśavad-yogabale naika eva yaduḥ sūrya-vaṁśe\'pi
prādurbabhūva sūrya-vaṁśaṁ svavaṁśe ānītavān \| yathā brahmaṇo mānasaḥ
putro basiṣṭhaḥ kenacin-nimittena punar mitrāvaruṇābhyāṁ janma labdhvāpi
vasiṣṭhatvaṁ na jahau \| evaṁ yadur api līlayā deha-dvayaṁ dadhre, na
tāvaddvau yadū jātāv eka eva yaduvaṁśa-dvayakarteti \| evaṁ
vasudeva-kṛṣṇāv api vaṁśa-dvayānugatāv eka eva \| evaṁ vasuśarayor api
pitṛ-bhedānnām abhede\'pi skanda-sanatkumāravad-yaktyaikyam eva \|
yādavānāṁ devatātvenāpy ekasyomaya-sambandhasya yugapat-sambhavānna
virodhaḥ \| ata eva kācan-nara-dharmollaṅghane\'pi na teṣāṁ doṣaḥ
śāstrasya manuṣya-paratvam eva prāya iti loka-saṅgrahārthaṁ svīkurvatuṁ
śāstraṁ mā vetyalaṁ prasaktānuprasaktena \|\|25\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** hareḥ-harī
baddhavairo\'pi adharmam lokācāra-viruddhena anyāyyaṁ jānann apy adāt,
yataḥ sneha-pāśena anu nirantaraṁ vadhyata iti tathā saḥ \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** dauhitrāyeti sārdhakam \|
hareḥ harau baddhavairo'pi adharmaṁ kvacit mātula-kanyā-pariṇayaśāstre
ācāre saty api śatru-sambandhasya tatratyalokānām api
vyavahāra-viruddhatvenānyāyyatvaṁ jānann apy adadāt yataḥ sneha-pāśenānu
nirantaraṁ badhyata iti tathā saḥ \|\|25\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yaunaṁ vivāhaṁ adharmam
adharma-hetuṁ jānannapīti dviṣad annaṁ na bhoktavyaṁ dviṣantaṁ naiva
bhojayet ity-ādi-lokavirodhāt asvargyaṁ lokavidviṣṭaṁ dharmam apy ācaren
na tu iti niṣedhāc cety arthaḥ \|\|25-26\|\|

**\...**

**\|\| 10.61.26 \|\|**

**tasminn abhyudaye rājan rukmiṇī rāma-keśavau \|**

**puraṁ bhojakaṭaṁ jagmuḥ sāmba-pradyumnakādayaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tasmin vivāha-lakṣaṇe \|
**abhyudaye** maṅgale āvirbhāve prakāśe ca maṅgale\'bhyudayaḥ smṛtaḥ iti
dharaṇiḥ \|\|26\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **abhyudaye** mahotsave
\| **ādi**-śabdāt sarve kumārā yādavāś ca, **sāmbāt** paścāt
**pradyumnasya** uktiḥ, śvaśurasya maraṇa-śaṅkayāgamane tasya gauṇatvāt
\| ata eva saṁjñā-mātrāpekṣayā ka-pratyayaḥ \| he **rājann** ! iti
duṣṭa-rukmiṇo mṛtyu-hetūpasattyā praharṣāt \|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evam api śrī-bhagavati
kauṭilyasya phalam āha---tasminn iti \| **abhyudaye** mahotsave rukmiṇyā
ādāv ukteḥ bhrātṛ-gṛhāya tasyā eva prayojakatvāt \| śrī-rām asya
sāmbasya cādāv uktiḥ sva-sambandhi-gṛhe śrī-kṛṣṇena śrī-pradyumnena ca
svasmād api yathā svaṁ tasya puraskārāt \|\|26\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.27 \|\|**

**tasmin nivṛtta udvāhe kāliṅga-pramukhā nṛpāḥ \|**

**dṛptās te rukmiṇaṁ procur balam akṣair vinirjaya \|\|**

**śrīdhara-svāmī (bhāvārtha-dīpikā) :** lokaviruddhācaraṇa-phalaṁ vaktam
āha\| tasminn iti \|\|27\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tasmin-prakṛte \| akṣaiḥ
pāśakaiḥ

> akṣo rathasyāvayave vyavahāre vibhītake \|
>
> pāśake śakaṭe karṣe jñāne cātmani rāvaṇau \|\| iti hemacandraḥ
> \|\|27\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nṛpāḥ prāyo dākṣiṇātyā
rukmiṇaḥ suhṛdo vivāhotsave tenāhūtāḥ, tathā ca śrī-hari-vaṁśe---

> saṁyuktā jñātayaś caiva rukmiṇaḥ suhṛdaś ca ye \|

āhūtā rukmiṇā te'pi tatrājagmurnarādhipāḥ \|\|iti \|\| \[ha.vaṁ.
2.61.15\]

dṛptāḥ gavitāḥ, protsāhyocuḥ, balaṁ mahābalinamapīti bhāvaḥ \|
viśeṣeṇānyato\'dhikatayā, ato niḥśeṣeṇa sarvasva-grahaṇādinā jaya
\|\|27\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tasmin-nivṛtta iti sārdhakam
\| nṛpo yathā hari-vaṁśe---

> saṁyuktā jñātayaś caiva rukmiṇaḥ suhṛdaś ca ye \|

āhūtā rukmiṇā te'pi tatrājagmur narādhipāḥ \|\| \[ha.vaṁ. 2.61.15\] iti
\|\|27\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** balaṁ rāmam iti kṛṣṇasya
dyate\'pi durjayatvaniścayād iti bhāvaḥ \|\|27\|\|

**\...**

**\|\| 10.61.28 \|\|**

**anakṣa-jño hy ayaṁ rājann api tad-vyasanaṁ mahat \|**

**ity ukto balam āhūya tenākṣair rukmy adīvyata \|\|**

**śrīdhara-svāmī (bhāvārtha-dīpikā) :** adīvyat krīḍitavān \|\|28-29\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tena balena \|\|28\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** katham etad ghaṭetety
apekṣāyām āha---anakṣajña iti \| hi yataḥ protsāhayanti, he rājann iti
rājatvena tava samyag akṣajñānaṁ bhātīti bhāvaḥ \| adīvyata sabhāmadhye,
tathā ca śrī-hari-vaṁśe---

> te śubhāṁ kāñcana-stambhāṁ kusumair bhūṣitājirām \|

sabhāmāviviśurhṛṣṭāḥ siktāṁ candanavāriṇā \|\| \[ha.vaṁ. 2.61.23\]

kiṁ ca---

> nikṛtya taṁ jigīṣanto dākṣiṇātyā narādhipāḥ \|
>
> maṇi-muktāḥ suvarṇañca tatrāninyuḥ sahasraśaḥ \|\|
>
> tataḥ prāvartata dyūtaṁ teṣāṁ rativināśanam \|

kalahasyāspadaṁ ghoraṁ durmatīnāṁ kṣayāvaham \|\| \[ha.vaṁ. 2.61.26-27\]
iti \|\|28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** hi yataḥ protsāhayanti he
rājann iti rājatvena tava samyag akṣajñānaṁ bhavatīti bhāvaḥ \|
itītyardhakam adīvyata sabhā-madhye tathā ca tatraiva---

> te śubhāṁ kāñcana-stambhāṁ kusumair bhūṣitājirām \|

sabhāmāviviśurhṛṣṭāḥ siktāṁ candanavāriṇā \|\| \[ha.vaṁ. 2.61.23\]

kiṁ ca---

> nikṛtya taṁ jigīṣanto dākṣiṇātyā narādhipāḥ \|
>
> maṇi-muktāḥ suvarṇañca tatrāninyuḥ sahasraśaḥ \|\|
>
> tataḥ prāvartata dyūtaṁ teṣāṁ rativināśanam \|

kalahasyāspadaṁ ghoraṁ durmatīnāṁ kṣayāvaham \|\| \[ha.vaṁ. 2.61.26-27\]
iti \|\|28\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** prathamaṁ
suvarṇa-mudrāṇāṁ śataṁ tataḥ sahasra tato\'yutaṁ taṁ paṇaṁ nāmṛṣyat
antaścukopety arthaḥ \|\|28-29\|\|

**\...**

**\|\| 10.61.29 \|\|**

**śataṁ sahasram ayutaṁ rāmas tatrādade paṇam \|**

**taṁ tu rukmy ajayat tatra kāliṅgaḥ prāhasad balam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** paṇaṁ lāpita-dravyam---

> paṇo varāṭamāne syānmūle kārṣāpaṇe grahe \|
>
> dyūtadeye dhane caiva bhṛtistutyor api smṛtaḥ \|\| iti dharaṇiḥ \|

taṁ paṇam \| tatra tadā \| kāliṅgas tad-deśeśaḥ \| kecittu dantavakra
eva sa ityūcuḥ \| kāliṅgo bhūmikarkārau dantābala-bhujaṅgayoḥ iti medinī
\| tad-dhasanam \|\|29\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śataṁ niṣkāṇām, prāk
tataḥ sahasra tato\'yutam iti krameṇa jñeyam \| tatra dyūte prahasanam
evāha---dantān iti \| uccair atiśayena samyag darśayan prakaṭayan, uccān
iti vā, tat prahasanam, halāyudho mahāvīra iti bhāvaḥ \| ato nāmapyat,
antaścukrodhety arthaḥ \|\|29\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śatam iti sārdhakam \| śataṁ
niṣkāṇāṁ prāk tataḥ sahasraṁ tato\'yutaṁ daśa-sahasrāṇi tatra dyate
prahasanam evāha---dantān iti \| uccair atiśayena samyag adarśayan
halāyudhaḥ prasiddha-nijāstra-parākrama ity arthaḥ \| ato nāmṛṣyat antaś
cukrodhety arthaḥ \|\|29\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.30 \|\|**

**dantān sandarśayann uccair nāmṛṣyat tad dhalāyudhaḥ \|**

**tato lakṣaṁ rukmy agṛhṇād glahaṁ tatrājayad balaḥ \|\|**

**śrīdhara-svāmī (bhāvārtha-dīpikā) :** niṣkāṇāṁ lakṣaṁ glahaṁ paṇaṁ
kṛtavān \| kaitavaṁ kapaṭam \|\|30\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tataḥ kāliṅgahāsottaram \|
niṣkaṇāṁ dīnārāṇām \|

> niṣkāmastrī sāṣṭa-hemaśate dīnārakarṣayoḥ \|
>
> vakṣolaṅkaraṇe hema pātre hemapale\'pi ca \|\| iti medinī \|

dīnāraḥ svarṇa-mudrikā iti mañjaryām \| glaho dyūtapaṇīkṛte iti ca \|
tatra tadā \| kaitavastucchale dya te iti medinī\|\|30\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatra glahe \|\|30\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** glaham agṛhṇāt parājitena
deyam iti sthāpitavān \|\|30\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kaitavaṁ kapaṭam
\|\|30\|\|

**\...**

**\|\| 10.61.31 \|\|**

**manyunā kṣubhitaḥ śrīmān samudra iva parvaṇi \|**

**jātyāruṇākṣo'ti-ruṣā nyarbudaṁ glaham ādade \|\|**

**śrīdhara-svāmī (bhāvārtha-dīpikā) :** nyarbudaṁ daśa-koṭīrglahaṁ
kṣabhito rāma ādade \|\|31\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :**

arbudo māṁsakīle syāt puruṣe daśa-koṭiṣu \|

> mahīdhara-viśeṣe nā iti medinī \|

niścito\'rbada ity arbudaḥ \|\|31\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śrī-dhairya-sampattadvān
api, akṣobhasyāpi kadācit kṣobhe dṛṣṭāntaḥ---samudra iti \| jātyā
prakṛtyaivāruṇākṣaḥ, kṣobheṇa cādhikāruṇākṣaḥ sann ity arthaḥ \| yad vā,
jātyāruṇākṣaḥ punaś ca manyunā kṣubhita iti bhrū-bhaṅgādikaṁ sūcitam \|
ataḥ śrīmān śobhābharavān iti, api eva, rāma eva, dharmeṇa nyāyena
jitavān \| yad vā, akāra-praśleṣeṇādharmeṇeti, tataś cāsya pareṇānvayaḥ
\| ity āheti śeṣaḥ \|\|31-32\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śrīmān-nāmaḥ tac-chabdenoktiś
ca tādṛśa-duṣṭa-vadhodyataṁ smatvā santoṣeṇa tadānī
tejo-viśeṣāvirbhāva-smaraṇena ca akṣobhiṇo'pi kadācit kṣābhe
durdharṣatve'pi ca dṛṣṭāntaḥ samudraḥ iti \| jātyā prakṛtyaivāruṇākṣaḥ
atiruṣā tvatiśayenāruṇākṣaḥ sann ity arthaḥ \|\|31\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : nyarbudaṁ** daśa-koṭīḥ
\|\|31\|\|

**\...**

**\|\| 10.61.32 \|\|**

**taṁ cāpi jitavān rāmo dharmeṇa chalam āśritaḥ \|**

**rukmī jitaṁ mayātreme vadaṁ tu prāśnikā iti \|\|**

**śrīdhara-svāmī (bhāvārtha-dīpikā) :** chalamā śrito rukmo mayā jitam
ity āha \|\|32-35\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tam api paṇam \| dharmeṇa
nyāyena \| prāśnikāḥ pāvasthāḥ prāśnikaḥ pārśvage puṁsi gaṇake
pṛcchake\'pi ca\' iti niruktiḥ \| pārśvikāḥ iti pāṭhaḥ samyag-bhāti
\|\|32\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tam api paṇam \| dharmeṇa
nyāyena \| prāśnikāḥ pāvasthāḥ prāśnikaḥ pārśvage puṁsi gaṇake
pṛcchake\'pi ca\' iti niruktiḥ \| pārśvikāḥ iti pāṭhaḥ samyag-bhāti
\|\|32\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ, bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** chalamāśrito\'to rukmī
mayā jitam ity āha---prāśnikāḥ sākṣiṇaḥ \|\|32\|\|

**\...**

**\|\| 10.61.33 \|\|**

**tadābravīn nabho-vāṇī balenaiva jito glahaḥ \|**

**dharmato vacanenaiva rukmī vadati vai mṛṣā \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** prāśnikānāṁ durjanatvena
mithyātvaṁ sambhāvya śrī-balasya kopaṁ vardhayituṁ pāpa-rukmi-vadhārthaṁ
nabho-vāṇy abhūd ity āha---tadeti \| dharmato maryādā-bandhato
yad-vacanaṁ glaha-svīkāra-vākyaṁ tenaiva, rukmī tu maṣaiva vadati \|
viṣṇu-purāṇe'pi---

> tvayokto'yaṁ glahaḥ satyaṁ na mayaiṣo'numoditaḥ \|
>
> evaṁ tvayā ced vijitaṁ vijitaṁ na mayā katham \|\| \[vi.pu. 5.28.20\]
> iti \|

ākāśa-vākyam api vijitaṁ baladevena rukmiṇā bhāṣitaṁ mṛṣā iti \| tadā
pārśvagakathanāvasare \|\|33\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** abravīd iti pareṇa
vānvayaḥ \| prāśnikānāṁ nṛpāṇāṁ duṣṭatvena mithyā-vākyaṁ sambhāvya
duṣṭa-rukmi-vadhārthaṁ śrī-baladevasya kopaṁ bardhīyetum ākāśa-vāṇy
abhūd ity āha---tadeti \| dharmato jitaḥ, rukmī tu vacanenaiva jitam iti
vadati, na tu dharmeṇa, tad api vai eva, maṣaiva, tathā ca
śrī-viṣṇu-purāṇe tasya vākyam---

> tvayokto\'yaṁ glahaḥ satyaṁ na mayaiṣo\'numoditaḥ \|
>
> evaṁ tvayā ced-vijitaṁ na mayā vijitaṁ katham \|\| \[vi.pu 5.28.20\]

kiṁ ca---

> vijitaṁ baladevena rukmiṇā bhāṣitaṁ mṛṣā \|

anuktvāpi vacaḥ kiñcit-kṛtaṁ bhavati karmaṇaḥ \|\| \[vi.pu 5.28.22\] iti
\|\|33\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** prāśnikānāṁ nṛpāṇāṁ
durjanatvena mithyā-sākṣitvaṁ sambhāvya pāpa-rukmi-vadhārtha
śrī-baladevasya kopaṁ vardhayitum ākāśavāṇy abhūd ity āha---tadeti \|
dharmato maryādābandhato yad-dhyasanaṁ glaha-svīkāra-vākyaṁ tenaiva
jitaḥ rukmītu mṛṣaiva vadati tac ca yathā śrī-viṣṇu-purāṇe---

> tvayokto\'yaṁ glahaḥ satyaṁ na mayaiṣonumoditaḥ \|
>
> evaṁ tvayā ced-vijitaḥ na mayā vijitaḥ katham \|\| \[vi.pu 5.28.20\]

tatraivākāśa-vākyañ ca---

> vijitaṁ baladevena rukmiṇā bhāṣitaṁ mṛṣā \|

anuktvāpi vacaḥ kiñcit-kṛtaṁ bhavati karmaṇaḥ \|\| \[vi.pu 5.28.22\] iti
\|\|33\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tadā teṣāṁ sākṣiṇām
adharmiṣṭha-nṛpāṇāṁ mithyokti-samaye dharmato vacanaṁ yasya tena
balenaiva jitaḥ rukmītu mṛṣā vadati \|\|33-35\|\|

**\...**

**\|\| 10.61.34 \|\|**

**tām anādṛtya vaidarbho duṣṭa-rājanya-coditaḥ \|**

**saṅkarṣaṇaṁ parihasan babhāṣe kāla-coditaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tām ākāśa-vāṇīm \|\|34\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** saṅkarṣaṇaṁ sadyaḥ sarvaṁ
saṁhartuṁ śakyam iti bhāvaḥ---pralaye tasya mukhāgninaiva viśvasya dāhāt
\| yad vā, dvitīya-vyūhaṁ sākṣād-bhagavantam ity arthaḥ \| parihasan
upahasan \|\|34\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** saṅkarṣaṇaṁ sadyaḥ sarva
saṁhartuṁ samartham iti bhāvaḥ \| yad vā, svayaṁ bhagavato
dvitīya-vyūham iti parihasan upahasan \|\|34\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.35 \|\|**

**naivākṣa-kovidā yūyaṁ gopāla-vana-gocarāḥ \|**

**akṣair dīvyanti rājāno bāṇaiś ca na bhavādṛśāḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** gopālā iti vakroktiḥ \|
gīstu stautyeva---gavāṁ dhenu-pṛthvīvedādīnāṁ pālakā yūyam, vane
nirjana-deśe eva gocarā dhyāna-viṣayā bhavatha naiva na tu akṣeṣu
dyuta-sabhāsu kovidā yeṣāṁ tādṛśā bhavatha yato\'kṣairṇaiś ca rājānaḥ
śriyonmattā eva dīvyanti parahiṁsāyāṁ ramante na tu bhavanta iva
dṛśyante ye bhagavad-bhaktās tepīty arthaḥ \| tato vayaṁ na jānīmaḥ kiṁ
tu bhagavad-bhaktā eva jānanti svatantra-līlā-nibandhanam evedṛśaṁ
bhavatāṁ caritam iti bhāvaḥ \|\|35\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yūyam iti
śrī-kṛṣṇāpekṣayā, yato gopālā ṛjubuddhaya ity arthaḥ \| kutaḥ ?
vanagocarā banyatayā nāgara-jana-saṅgādy abhāvena vaidagdhyādi-rāhityād
iti bhāvaḥ \|\|35\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yūyam iti \| śrī-kṛṣṇāpekṣayā
tat-saṅgino'pi gṛhṇāti akovidatve hetuḥ gopālāḥ kṣudra-jātayaḥ vanam eva
gocaro jñāna-viṣayo yeṣāṁ tādṛśāś ca gīdevīt taṁ stāvati gavāṁ
dhenupṛthvīvedādīnāṁ pālakā yūyaṁ vane nirjana-deśa eva gocarā
dhyāna-viṣayā bhavatha naiva natu akṣeṣu dyūta-sabhāsu kovidā yeṣāṁ
tādṛśā bhavatha yataḥ akṣairbāṇaiś ca rājānaḥ śriyonmattā eva dīvyanti
parahiṁsāyā ramante natu bhavanta iva dṛśyante ye bhavad-bhaktās tepīty
arthaḥ \| tato vayaṁ na jānīmaḥ kiṁ tu bhavad-bhaktā eva jānanti
svatantra-līlā-nibandhanam evedṛśaṁ bhavatāṁ caritam iti bhāvaḥ
\|\|35\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.36 \|\|**

**rukmiṇaivam adhikṣipto rājābhiś copahāsitaḥ \|**

**kruddhaḥ parigham udyamya jaghne taṁ nṛmṇa-saṁsadi \|\|**

**śrīdhara-svāmī (bhāvārtha-dīpikā) :** nṛmṇa-saṁsadi maṅgala-sabhāyām
\|\|36-39\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ rukmiṇam \| nṛpūr
vakaṭa-varga-pavarga-pañcama-sañyoga-madhyaś cāyam akārānto namṇa-śabdo
vaidiko maṅgalavācī \|\|36\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evam anena
śrī-kṛṣṇa-vyāpaka prakāreṇopahāsita upahāsaṁ kāritaḥ \| kiṁ vā,
bhaṇḍakena kenāpi kṛtvā \| kiṁ vā, rukmiṇaiva prayojakakā, te
rājabhirupahāsaṁ kāritaḥ, ato nṛmṇasaṁsady api jaghāna \|
nṛmṇaśabdo\'yaṁ vaidiko maṅgale \|\|36\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evam anena śrī-kṛṣṇasyāpi
vyāpakena prakāreṇa rukmiṇaiva hetuka, tairājabhiḥ katṛbhir upahāsitaḥ
ato nṛmṇasaṁsadi jaghāna nṛpūrvaḥ
pavarga-ṭavarga-pañcama-saṁyoga-madhyamaś cāyam akārānto nṛmṇa śabdo
vaidiko maṅgala-vācakaḥ \|\|36\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nṛmṇasaṁsadi
maṅgala-sabhāyām \|\|36-39\|\|

**\...**

**\|\| 10.61.37 \|\|**

**kaliṅga-rājaṁ tarasā gṛhītvā daśame pade \|**

**dantān apātayat kruddho yo'hasad vivṛtair dvijaiḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** daśame tat-saṅkhye \| pade
pāda-nyāse \| śikhāyāṁ vā śikhā vai daśamaṁ padam iti vāratāntaviḥ
\|\|37\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** daśame pada iti bhītyā
palāyanāt, tathāpy apātayat, yataḥ kruddhaḥ, tatra hetuḥ---ya iti,
vivṛtaiḥ prakaṭitaiḥ \|\|37\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** daśame pade pāda-vinyāsa iti
bhītyā palāyanāt tathāpy apātayat yataḥ kruddhaḥ tatra heturya iti
vivṛtaiḥ prakaṭitaiḥ vadann asau manmahad-duḥkham icchati durātmā
ato\'syemam abhilāṣaṁ kuto na pūrayeyam iti vibhāvya tathā kurvan tasya
tam apūpurad iti ca jñātavyam \|\|37\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.38 \|\|**

**anye nirbhinna-bāhūru- śiraso rudhirokṣitāḥ \|**

**rājāno dudruvur bhītā balena parighārditāḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nirbhinnāni bāhūruśirāṁsi
yeṣāṁ te tathā \|\|38\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** anye ca rājānaḥ
parigheṇārditāḥ prahṛtāḥ, ato niḥeṣeṇa bhinnāni vāhādīni yeṣāṁ te,
vāhvādīnāṁ yathottaraṁ marma-sthānatvena śreṣṭhayam, ato rudhireṇokṣitāḥ
siktāḥ, ata eva bhītāḥ santo durvegenāpasatāḥ \|\|38\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** anye ca rājānaḥ
parighārdditāḥ ato niśśeṣeṇa bhinnāni bāhvādīni yeṣāṁ te bāhvādīnāṁ
yathottaraṁ marmasthānatve śraiṣṭhayam ato rudhireṇokṣitāḥ siktāḥ ata
eva bhītāḥ santo dudruvuḥ vegenāpasṛtāḥ \|\|38\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.39 \|\|**

**nihate rukmiṇi śyāle nābravīt sādhv asādhu vā \|**

**rukmiṇī-balayo rājan sneha-bhaṅga-bhayād dhariḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** śyālastu patnī-bhrātā iti
kośaḥ \| rājann iti-yan-nimitaṁ baladevena śrī-kṛṣṇaṁ prati pūrvaṁ
paruṣam uktaṁ, tenaiva tad-vadha iti kṣatriya-jāteśvaritamadbhatam iti
sañcityā \| rukmiṇo duṣṭatvena tad-vadhe sādhviti vaktum ucitaṁ
patnī-bhrātṛtvena tad-vadhe\'sādhviti vaktum ucitam, yan-nābravīt-tatra
hetuḥ---sneha-bhaṅgeti \| sādhūktau rukmiṇyāḥ, asādhūktau baladevasya
sneha-bhaṅga iti vivekaḥ \|\|39\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śyāle\'pi sādhvity ukte
rukmiṇyāḥ, asādhvity ukte ca balasya yaḥ svaviṣaya sneha-bhaṅgas
tad-bhayāt \| yad vā, tayoryo\'nyonyaṁ snehastasya bhaṅga-bhayāt, kiñcid
anuktyā tatrāpi tasya saṅgaty anumānena śrī-rukmiṇyāḥ śrībale
asūyānutpattar iti dik \| evaṁ dvayor api snehas tasya
bhaṅga-haraṇād-dharir iti \| tādṛśa-śrī-bhagavac cāturyeṇa
praharṣāt-tathā pūrva virūpatāmātraka raṇād api śrī-kṛṣṇaṁ prati
ati-puruṣam uktavatā tenaivādhunā tad-vadha iti kautukāc-cāha---he
rājann iti \| yad vā, duṣṭavadheta rājamāno\'pi \|\|39\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** rukmiṇi svanāmnaiva
tādṛśa-duṣṭatayā vikhyāte iti sādhviti vaktam ucitaṁ śyāle
tādṛśa-nija-nikaṭa-sambandhinītyasādhviti \| tathāpi tat-tanābravīt
yataḥ sādhvity ukte rukmiṇyāḥ asādhvity ukte ca baladevasya
sva-viṣayakopaḥ snehas tasya bhaṅgaḥ palāyanaṁ nilīnatvaṁ
tasmād-yadbhayaṁ tasmāt yady apyetanna sambhavati tathāpi sneha eva
tat-sambhāvayati iti jñeyaṁ

yad vā, bhaṅgaḥ kauṭilyaṁ praṇayakopa ity arthaḥ \| yad vā, bhaṅgas
taraṅgaḥ tataś cānayor mayyetādṛśaḥ sneha-taraṅgaḥ ahaṁ tu tad-viparītaṁ
kathaṁ vadāmīti tasmād-bhayam iva bhayaṁ lajjeti jñeyaṁ yad vā, tayor
yonyonyaṁ snehas tasya bhaṅga-bhayāt manāg api tatra tasya
sammatyanubhāvena rukmiṇyā valadeve\'sūyotpattiḥ syād iti tūṣṇī sthitiḥ
sādhvity anuktistu rukmiṇī-prakaṭa-paribhavasya tat-kuṭumbalova
vigānasya ca śaṅkayeti bhāvaḥ \| ata eva śyāla iti viśeṣitam evaṁ
sneha-bhaṅga-haraṇāt harir iti tādṛśa-bhagavac-cāturyeṇa praharṣāt-tathā
pūrva virūpatām-ātrakaraṇe'pi śrī-kṛṣṇaṁ prati kiñcit-paruṣam uktavatā
tenaivādhunā tad-vadha iti kautukāc ca sambodhayati---rājann iti
\|\|39\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.61.40 \|\|**

**tato'niruddhaṁ saha sūryayā varaṁ**

**rathaṁ samāropya yayuḥ kuśasthalīm \|**

**rāmādayo bhojakaṭād daśārhāḥ**

**siddhākhilārthā madhusūdanāśrayāḥ \|\|**

**śrīdhara-svāmī (bhāvārtha-dīpikā) :** sūryayā navoḍhayā \| siddhā
akhilā arthā abhyudaya-śatru-vadhādayo yeṣāṁ te \|\|40\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tato rukmi-hananānantaram
\| sūryā tu syānn avoḍhāyāṁ sūrya-patnyām api iti niruktiḥ \|
siddhākhilārthatve hetuḥ---madhusūdanāśrayā iti \| yad vā, yathā
madhumādidaityaṁ varadāna-cāturyeṇāhaṁs tathā rukmiṇam api
dyūta-krīḍaudāsīnyamayyā buddhayeti bhāvaḥ \| etena rām asya tad-vadhe
kṛṣṇa-saṁmatir api dyotiteta \|\|40\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** varaṁ śreṣṭham \| katham
? samyag-gīta-vādyādi-sādhu-prakāreṇāropya, rāmasyāditvaṁ
dṛṣṭvairivadhena sarvaiḥ sammānitatvāt, tathā śrī-kṛṣṇasya
maunāvalambanāc ca, siddhākhilārthatve hetuḥ---madhusūdanāśrayā iti \|
evaṁ rāmasyāditve\'pi tad adhīnatvaṁ tathā rām asya rukmiṇo veti bhāvaḥ
\|\|40\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** varaṁ śreṣṭhaṁ rathaṁ samyak
gīta-vādyādi-sādhuprakāreṇāropya rāmasyāditvaṁ durjana-vairi-vadhena
sarvaiḥ sammānitatvāt tathā kṛṣṇasya maunāvalambanāc ca
siddhākhilārthatve hetuḥ madhusūdanāśrayā iti evaṁ rāmasyāditve'pi tad
adhīnatvaṁ tathā rām asya rukmivadhe tatsammatiṁ ca dyotayatyeva tatra
madhusūdaneti yathā purādidaityaṁ madhuṁ varadānādi-cāturyeṇāhan tathā
dyūta-krīḍodāsīnyam apy abuddhayā rukmiṇaś ceti bhāvaḥ \|\|40\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sūryayā navoḍhayā
siddhākhilārthāḥ siddha-samasta-vāñchitā iti viśeṣaṇena rukmiṇyā api
kroḍīkṛtatvāt-tasyā rukmiṇi hate satyantaḥ sukham evābhūd iti gamyate
tena sneha-bhaṅga bhayād ity atra rukmiṇyā rukmiṇi bahiḥ sneha eva
vyākhyeyaḥ \|\|40\|\|

**\...**

iti śrīmadbhāgavate mahāpurāṇe brahmasūtrabhāṣye pāramahaṁsyaṁ

saṁhitāyāṁ vaiyāsikyāṁ daśamaskandhe aniruddha-vivāhe

rukmivadho nāmaikaṣaṣṭitamo'dhyāyaḥ \|

\|\|61\|\|

\(62\)

## dvi-ṣaṣṭitamo'dhyāyaḥ

### ūṣāniruddha-samāgamaḥ, aniruddhasya bandhanaṁ ca \|

**\|\| 10.62.1 \|\|**

**śrī-rājovāca---**

**bāṇasya tanayām ūṣām upayeme yadūttamaḥ \|**

**tatra yuddham abhūd ghoraṁ hari-śaṅkarayor mahat \|**

**etat sarvaṁ mahā-yogin samākhyātuṁ tvam arhasi \|\|**

**śrīdhara-svāmī (bhāvārtha-dīpikā) :**

dviyuk-ṣaṣṭitame proktam aniruddhasya rodhanam \|

kanyayā ramamāṇasya bāṇena bahu-bāhunā \|\|

aniruddhodvahe\'nyasmin bāṇa-yādava-saṁyuge \|

śrī-kṛṣṇaḥ śrī-haraṁ jitvā bāṇa-bāhūn athācchinat \|\|1-4\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *kanyayā* ūṣayā \|
*anyasmin* dvitīye \| pāṇi-grahaṇam *udvahaḥ* iti nāma-mālā \| atha
hara-jayānantaram \| **upayeme** upādyamaḥ sva-karaṇe ity ātmanepadam \|
**tatra** vivāha-nimittam \|\|1\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), sanātana-gosvāmī
(bṛhad-vaiṣṇava-toṣaṇī), jīva-gosvāmī (laghu-vaiṣṇava-toṣaṇī,
krama-sandarbhaḥ, bṛhat-krama-sandarbhaḥ):** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

dvi-ṣaṣṭitama ūṣāyā aniruddhena saṅgamaḥ \|

citralekhāhṛtenaitaṁ bāṇo badhnād itīryate \|\|1-4\|\|

**\...**

**\|\| 10.62.2 \|\|**

**śrī-śuka uvāca---**

**bāṇaḥ putra-śata-jyeṣṭho baler āsīn mahātmanaḥ \|**

**yena vāmana-rūpāya haraye\'dāyi medinī \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : putrāṇāṁ śataṁ** tatra
**jyeṣṭhaḥ** \| **yena** balinā \| **adāyi** dattā \|\|2\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **mahātmanaḥ**
śrī-bhagavad-bhaktasyāpi, iti bāṇasyābhaktatvaṁ dhvanitam \|\|2\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.3\|\|**

**tasyaurasaḥ suto bāṇaḥ śiva-bhakti-rataḥ sadā \|**

**mānyo vadānyo dhīmāṁś ca satya-sandho dṛḍha-vrataḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tasya baleḥ \|
pāṇi-gṛhotī-bhāryāyāṁ jāta aurasaḥ \| vadānyaḥ guṇavān-dānaśīlaś ca
vadānyaḥ puruṣo mataḥ iti nīla-kaṇṭhaḥ \|\|3\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhagavān
sarvaiśvarya-yukta iti śrī-kṛṣṇa-guṇāvatārābhiprāyeṇa, ata eva sarveṣāṁ
bhūtānāṁ [jīvānāśīśaḥ]{.mark} prabhuḥ \| kiṁ ca, śaraṇya
āśrayaṇa-yogyaḥ, yato bhakta-vatsalaḥ, ataś chandayāmāsa, icchāṁ
kāritavān \| [\[10.62.5]{.mark}\]

yad vā, bhagavān parama-dayālur ity arthaḥ, ataḥ sarveṣāṁ bhūtānāṁ
nija-gaṇa-bhedānāṁ duḥsvabhāvānām apīśaḥ pālakaḥ \| kiṁ ca, śaraṇyaḥ
śaraṇāgata-rakṣakaḥ \| kiṁ ca, bhakta-vatsalaḥ \| evaṁ viśeṣaṇānām eṣāṁ
yathottaraṁ varacchanda nahetutve śreṣṭhyam \|\|3\|\|
\[[10.62.5]{.mark}\]

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.4 \|\|**

**śoṇitākhye pure ramye sa rājyam akarot purā \|**

**tasya śambhoḥ prasādena kiṅkarā iva te\'marāḥ \|**

**sahasra-bāhur vādyena tāṇḍave\'toṣayan mṛḍam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa bāṇaḥ \| tasya bāṇasya
\| te prasiddhāḥ \| tāṇḍave nṛtye tāṇḍavaṁ naṭanaṁ nāṭyaṁ lāsyaṁ nṛtyaṁ
ca nartane ity amaraḥ \| mṛḍaṁ śivam girīśo giriśo mṛḍaḥ iti ca
\|\|4\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śrī-bhagavatā yuddha
kāryo vāṇa-bāhu-darpacchedaḥ śrī-śivasyānumata eveti darśayaṁs
tat-prasaṅgam āha---sa iti pañcabhiḥ \| pārśvasthaṁ purādhipatyena sadā
tat-pure saparivārasya tasya nivāsāta, tathā ca śrī-hari-vaṁśe
kumbhāṇḍa-cintāyām---

> deva-dānava-saṅghānāṁ yaḥ kartā bhuvana-prabhuḥ \|
>
> sa bhavaḥ kārttikeyaś ca kṛta-vāso hi naḥ pure \|\| \[ha.vaṁ.
> 2.116.82\] iti \|

arkavaṇeneti śrī-śiva-prasādān-mahā-dhana-sampattis tayā durmadatā ca
sūcitā, samyak spṛśann iti bhaktiś ca \|\|4\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** mahātmanaḥ
śrī-bhagavad-bhaktasyāpi iti bāṇasyābhaktatvaṁ vyajya
bhagavad-vidveṣa-prāpakāparādha-viśeṣasya tādṛśa-satsaṅgenāpi
durnirvāratvaṁ darśitam \| taṁ cāparādhaṁ
mahā-bhāgavata-sārvabhauma-śrī-mṛḍārādhane'pi durnāśaṁ darśayan pratyuta
tat-sambandhena tasyāpi śrī-bhagavatā saha spardhābhāso dṛṣṭa iti
darśayitum āha---sahasrety-ādi \| sahasrabāhur iti vādye kauśalādikaṁ
vyañjitaṁ mṛḍam iti tāṇḍave hetu-garbhaṁ nāma mṛḍayati
bhagavad-bhakti-maya-tāṇḍavādinā sukhayati \|\|4\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.5 \|\|**

**bhagavān sarva-bhūteśaḥ śaraṇyo bhakta-vatsalaḥ \|**

**vareṇa chandayām āsa sa taṁ vavre purādhipam \|\|**

**śrīdhara-svāmī (bhāvārtha-dīpikā) :** purādhipaṁ pura-pālakam
\|\|5-6\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : chandayāmāsa** varārthaṁ
prerayāmāsa \| chadi---saṁvaraṇe \| **sa** bāṇaḥ \| **taṁ** śivaṁ
**purādhipaṁ** **vavre**---tvaṁ mama purādhipaḥ syā iti varayāmāsa
\|\|5\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** namane hetuḥ---he
mahā-deveti sarva-devaśreṣṭhatvād ity arthaḥ \| kiṁ ca, lokānāṁ
sarva-jīvānāṁ guru pālakatvādinā upadeśakatvena ca pitrādi-rūpam-īśvarañ
ca prabhum \| prayojanañ ca sūcayati---paṁsām iti \| ato me kāmaḥ
pūyitavya iti bhāvaḥ \|\|5\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu, katham asau tādṛśaṁ
durjanaṁ svīkaroti ? ucyate,
sampad-aiśvarya-saṁvalita-kāruṇya-guṇa-svābhāvyenaiveti tac ca kadācid
asya durjīvasya mat-sambandhena tādṛśa-doṣo\'pay ādityabhipretyeti
jñeyaṁ bhagavad āveśa-maya-sva-tāṇḍave vādya-sāhāyyena kāruṇyodayād iti
tad etad abhiprety āha---bhagavān ity ardhena \| ata eva vareṇa
nimittena **chandayamāsa** svābhiprāyam ācaṣṭa bāṇaṁ prati varaṁ
vṛṇuṣveti provācety arthaḥ \| sā ca bāṇastaṁ purādhipatayā vave tvaṁ
mama purādhipaḥ syā iti \|\|5\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** chandayāmāsa vaśayāmāsa
ditsitena raṇena vareṇa taṁ vaśīcakārety arthaḥ \| abhiprāya-vaśau
chandau ity amaraḥ \| sa bāṇaḥ taṁ purādhipaṁ svapura-pālakaṁ vavre
\|\|5-6\|\|

**\...**

**\|\| 10.62.6 \|\|**

**sa ekadāha giriśaṁ pārśva-sthaṁ vīrya-durmadaḥ \|**

**kirīṭenārka-varṇena saṁspṛśaṁs tat-padāmbujam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa bāṇaḥ \| tat-padāmbujaṁ
hara-padāravindam \|\|6\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** paraṁ kevalaṁ bhāratve
hetum āha---trilokyām iti \| tvatta ṛta iti tvam eva samaḥ, tvayā ca
yuddhaṁ na ghaṭetaiveti prayojanābhāvād-bhārāyaivābhūd ity arthaḥ
\|\|6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatra prastāva-viśeṣam
āha---sa ity-ādinā \| **pārśva-stham** iti purādhipatvena sadā tat-pure
sa-parivārasya tasya nivāsāt tathā ca hari-vaṁśe kumbhāṇḍa-cintāyāṁ---

> deva-dānava-saṅghānāṁ yaḥ kartā bhuvane prabhuḥ \|
>
> sa bhavaḥ kārtikeyaś ca kṛta-vāso hi naḥ pure \|\| \[ha.vaṁ.
> 2.116.82\] iti \|

pārśvata iti vā pāṭhaḥ vīrya-durmada iti tad api varonmukhaṁ prāpya
sva-daurjanyānurūpam eva varayiṣyatīti bhāvaḥ \| arka-varṇeneti \|
śiva-prasādān-mahā-dhana-sampattis tayā ca tasya durmadatā sūcitā tataś
ca samyak spṛśann iti bhaktiś ca rajas-tamo-mayy eveti sūcitam \|\|6\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.7 \|\|**

**namasye tvāṁ mahā-deva lokānāṁ gurum īśvaram \|**

**puṁsām apūrṇa-kāmānāṁ kāma-pūrāmarāṅghripam \|\|**

**śrīdhara-svāmī (bhāvārtha-dīpikā) :** kāmān pūrayatīti kāma-pūraḥ sa
cāsāv amarāṅghripaḥ kalpatarus taṁ tvām \|\|7-8\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** lokānāṁ guru brāhmaṇatvāt
\| brāhmaṇatvaṁ tu śivasya dityā tṛtīya-skandhe sphuṭī-kṛtam \|

> vadhaṁ bhagavatā sākṣāt-sunābhodāra-bāhunā \|
>
> āśāse putrayor mahyaṁ mā kruddhād brāhmaṇād vibho \|\| \[bhā.pu.
> 3.14.42\] iti vākyena \|

ācāryatvam ādya-varṇe mayā saṁsthāpitaṁ dhare iti vārāhoktaḥ \|
kāma-pūrako yo\'marāṅghripaḥ kalpatarus tat-tulyas tam \|\|7\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** na ca kevalam eva
vaiphalyena duḥkham, kaṇḍatyā cety āha---kaṇḍatyati \| ādya !
sarva-śreṣṭheti tvam eva mama yoddhā yogyo na tvanya iti bhāvaḥ
\|\|7\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** namane hetuḥ, he mahā-deveti
\| sarva-deva-śreṣṭhatvād ity arthaḥ \| kiṁ ca, lokānāṁ sarva-jīvānāṁ
guru sarva-hitopadeṣṭāram īśvaraṁ ca prabhu namaskāre prayojanaṁ
sūcayati---paṁsām iti \| ato mamāpi kāmaḥ pūrayitavya iti bhāvaḥ
\|\|7\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kāmapūrako
yo\'marāṅghripaḥ kalpatarus tat-tulyam \|\|7\|\|

**\...**

**\|\| 10.62.8 \|\|**

**doḥ-sahasraṁ tvayā dattaṁ paraṁ bhāryāya me \'bhavat \|**

**tri-lokyāṁ pratiyoddhāraṁ na labhe tvad ṛte samam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tasmāt-mamāpi kāmaḥ
pūraṇīya ity āha---dor iti \| tvadṛte tvāṁ vineti \| yadi kṛpayā svayam
eva me pratiyoddhā tvaṁ bhaves tadā me raṇakaṇḍyā duḥkha-nistāra iti
dhvaniḥ \| tataś ca tvāṁ vijityaiva sarva-digvijayena sampūrṇena
sampūrṇa yaśā ahaṁ bhaveyam ity anudhvaniḥ \|\|8\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhagavān īśvara āheti
śeṣaḥ \| kruddhaḥ san durmadā-durvākyāc ca ketur māyura-dhvajo bhajyate
svayam eva \| he mūḍheti svayam evātma-vipad-vañchanāt durdapāc ca, aham
eva samaḥ kathañcit-tulyo yasya sa śrī-kṛṣṇas tena \| yad vā,
mat-samenāniruddhena \| yad vā, mayā lakṣmyā saha varttata iti samaḥ
śrī-kṛṣṇaḥ, madīyo mat-sevyo yaḥ samastena sahety artha \|\|8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** varam api sa-garvayaiva
bhaṅgyā vyañjayati \| dor iti dvābhyām \| paraṁ kevalaṁ, bhāratve hetum
āha---tri-lokyām iti \| tvadṛte tvāṁ vinā iti tvam eva mama samas tvayā
tu yuddhaṁ na ghaṭetaiveti prayojanābhāvāt bhārāyaivābhūd ity arthaḥ
\|\|8\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tasmān-mamedaṁ duḥkham
upaśamayitavyam ity āha---dor iti \| tvadate tvāṁ vineti yadi kṛpayā
svayaṁ tvam eva me pratiyoddhā bhaves tadaiva me raṇa-kaṇḍayā
duḥkhān-nisstāra iti dhvaniḥ \| tataś ca tvāṁ vijityaiva
sarvadig-vijayena sampūrṇena sampūrṇayaśā ahaṁ bhaveyam ity anudhvaniḥ
\|\|8\|\|

**\...**

**\|\| 10.62.9 \|\|**

**kaṇḍūtyā nibhṛtair dorbhir yuyutsur dig-gajān aham \|**

**ādyāyāṁ cūrṇayann adrīn bhītās te\'pi pradudruvuḥ \|\|**

**śrīdhara-svāmī (bhāvārtha-dīpikā) :** he **ādya** ! **nibhṛtair**
bharitair **dorbhir** **adrīṁś cūrṇayan ayām** agaccham \|\|9-10\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kaṇḍūtir gātra-gharṣaṇam
\| nibhṛtaṁ bharitācale iti koṣaḥ \| yāter laṅi rūpamayām iti \|
kaṇḍūtyā raṇa-kaṇḍūtyā nitarāṁ bhṛtaiḥ pūrṇair dorbhiryuyutsur ahaṁ
dig-gajānprati he ādya etādṛśa-balaiśvaryādes tvam eva kāraṇamasītyatas
tvam evaitāṁ raṇakaṇḍūtiṁ śamayeti bhāvaḥ \| aiśānīdiśaṁ vinānyāḥ sarvā
mayā jitā eva, paraṁ tvaṣṭau diggajāñjitvā mamāṣṭa-dig-vijayostvity
abhiprāyeṇāhaṁ gatavāṁste\'pi bhītāḥ pradudruvuḥ \| kiṁ
kurvan---kaṇḍūtiśāmty arthamadrīn api cūrṇayan \| ataḥ kathaya tvayā
saha yuddhaṁ vinā mama raṇa-kaṇūḍyā katham upaśāmyet, tasyā upaśamaṁ
vinā mama kathaṁ dhairya bhaved iti mayi doṣo na deya iti bhāvaḥ
\|\|9\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** mūḍha ! saṁyugaṁ
mat-samena te \[[10.62.10]{.mark}\] ity-ādi \| ahaṁ samaḥ saśrīkaḥ
tasmād-dhetoḥ sa tathā tena madadhikenety arthaḥ \| yad vā samena
saśrīkena śrī-kṛṣṇena, saṁyugaṁ kīdṛśam ? manātīti mat, saṁyugam iti
klībatvam ārṣam \|\|9-14\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** hetyukto\'pi hṛṣṭaḥ,
yataḥ kumatiḥ, tataś ca sva-vīrya-naśana-rūpam api giriśasyādeśam \| yad
vā, giriśasyādeśe yasmiṁs tad-giriśādiṣṭam ity arthaḥ \| sva-vīryasya
naśanaṁ nāśo yasmāt-tat saṁyugaṁ pratīkṣamāṇo babhūva, yataḥ kudhīḥ \|
evaṁ vākya-bhedād apaunar uktyam \| yad vā, kumatiḥ kutsita-saṅkalpaḥ,
kudhīr duryavasāya ity arthaḥ \| ity āścaryād āha---he peti \| tadaiva
dhvajaś cāsau bhagna iti śeyam \| tathā ca śrī-viṣṇu-purāṇe---

> tataḥ praṇamya muditaḥ śambhum abhyāgato gṛham \|
>
> bhagnaṁ taṁ dhvajam ālokya hṛṣṭo harṣāntaraṁ yayau \|\| \[vi.pu
> 5.33.4\] iti \|

īdṛśaṁ śrī-hari-vaṁśe\'pi, kiṁ tu bāṇa-kumbhāṇḍayoḥ saṁvādas tatra
viśeṣaḥ, bahutvād atra na saṅgṛhyate \| evam agre\'pi \|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** na ca vaiphalyenaiva duḥkham
ity āha---kaṇḍatyeti \| kaṇḍativat dussahā yuddha-spṛhā tayā te dig-gajā
api ādya sarva-śreṣṭheti tvam eva mama yuddha-yogyo na tvanya iti tvam
eva mayā yuddhayasveti-bhāvaḥ \| evaṁ śrī-bhagavad-bahir-mukhasya
sva-sevyatyā gṛhīte devatāntare\'py aparādha eva phalita! syād iti
darśitam \|\|9\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** tac chrutvety ādi \|
mat-samena ahaṁ samaḥ sastrīko yasmāt sa tathā, yasya prasādād aham
īśvara ity arthaḥ \| tena madadhikenety arthaḥ \| yad vā, samena
saśrīkena śrī-lakṣmaṇena śrī-kṛṣṇena samaṁ saṁyugaṁ bhavet \| kīdṛśam ?
mat, mathnātīti mat kvipi rūpam atas tvad arpaghnaḥ \|\|9-14\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kaṇḍūtyā raṇakaṇḍūyayā
nitarāṁ bhṛtaiḥ paripūrṇair dorbhir yuyutsurahaṁ dig-gajān prati he ādya
ayām agaccham aiśānī diśaṁ vinā sarva evānyā diśo mayā jitā eva paraṁ tu
aṣṭau dig-gajāna jitvā mamāṣṭa-dig-vijayo\'stvity abhiprāyeṇāhaṁ gatavān
iti bhāvaḥ \| kiṁ kurvan bhuja-bala-kaṇḍūya-nivartanārtham
adrīṁścūrṇayan te dig-gajā api bhītāḥ ataḥ kathaya tvayā saha yuddhaṁ
vinā mama raṇa-kaṇḍayā katham upaśāmyatu tasyā upaśamaṁ vinā mama kathaṁ
dhairya bhaved iti mayi doṣo na deya iti bhāvaḥ \|\|9\|\|

**\...**

**\|\| 10.62.10 \|\|**

**tac chrutvā bhagavān kruddhaḥ ketus te bhajyate yadā \|**

**tvad-darpa-ghnaṁ bhaven mūḍha saṁyugaṁ mat-samena te \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tad uddhata-vacaḥ \| te
ketuḥ bhajyate karma-kartari prayogaḥ \| te saṁyugam iti
pṛthak-sambandhād apaunar uktyam \| matsamena mat-tulyena kruddha iti
prathamaṁ taj-jighāṁsā śivam anasyubhūd iti bhāvaḥ \| tataś ca
svahastena sva-sevaka-vadho\'nucitaḥ \| paraṁ tu mat-prasāda-labdhaṁ
mahā-balavad-bhuja-sahasra yadāyaṁ durmado bhāraṁ manyate tarhi
bhārāvatāraṇa-kartā mat-prabhur eva khalvimam api bhāramapaneṣyatīti
parāmṛśy āha---he mūḍha ! svābhīṣṭa-jñānaśanya \| ketur mayūra-dhvajaḥ
svayam eva yadā bhajyate truṭyati \| vartamāna-sāmīpye vartamānavat \|
mat-sameneti-taṁ prīṇayitum uktam \| vastutas tu mā lakṣmīḥ tayā saha
vartata iti samaḥ śrī-kṛṣṇaḥ, madīyo mat-sevyo yaḥ samaḥ sa
mat-samastenety arthaḥ \| yad vā, mā śobhā tat-sahita-samaḥ, ahaṁ samaḥ
saśobho yatas tena \| atra kruddha ito uvāceti śeṣaḥ \|\|10\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kanyā kumārī, kāntena
śrī-pārvatyā patitvenādiṣṭenety arthaḥ \| tathā ca śrī-viṣṇu-purāṇe---

> ūṣā bāṇasutā vipra pārvatīṁ śambhunā saha \|
>
> krīḍantīm upalakṣyoccaiḥ spṛhāṁ cakre tad-āśrayām \|
>
> tataḥ sakala-cittajñā gaurī tām āha bhāvinīm \|
>
> alam atyartha-tāpena bhartrā tvam api raṁsyase \|
>
> ity uktā sā tadā cakre kadeti matim ātmanaḥ \|
>
> ko vā bhartā mamety enāṁ punar apy āha pārvatī \|
>
> vaiśākha-śukla-dvādaśyāṁ svapne yo\'bhibhavaṁ tava \|

kariṣyati sa te bhartā bāṇa-putri bhaviṣyati \|\| \[vi.pu 5.32.11-14\]
iti \|\|10\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** rudro'pi bhagavān
bhūta-bhavyabhavavṛttaś ca īśvara āheti śeṣaḥ \| tad anurūpam
evoktavānirthaḥ \| ketur māyūradhvajaḥ bhajyate svayam eva he mati
svābhīṣṭa-siddhiñ ca na jānāsi darda ta bhāvaḥ \| mat-sameneti
etāvataivāsya camatkāro bhaviṣyati kim adhikanir deśeneti bhāvaḥ \|
vastutas tu mayā lakṣmyā saha vartata iti samaḥ śrī-kṛraṇaḥ madīyo
mat-sevyo yaḥ mat-samastena sahety arthaḥ \|\|10\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** krūddha iti prathamaṁ
taj-jighāṁsā śivam anasyudabhūd iti bhāvaḥ tataś ca sva-hastenaiva
svasevaka vadho\'nucitaḥ paraṁ tu mat-prasādalabdhaṁ
mahā-balad-bhajasahasra yady ayaṁ durmado bhāraṁ manyate tarhi
bhārāvatāraṇa-kartā mat-prabhur eva khalvimam api bhāramapaneṣyatīti
parāmṛśyāha ketur māyūradhvaja, bhajyate svayam eva yadā
vartamānasāmīpye vartamānatvaṁ matsameneti taṁ prīṇayitum uktaṁ vastutas
tu mā śobhā tayā saha vartamānaḥ samaḥ ahaṁ samaḥ saśobhā yatas tena
atra ṛddha ity anantaram uvāceti śeṣaḥ \|\|10\|\|

**\...**

**\|\| 10.62.11 \|\|**

**ity uktaḥ ku-matir hṛṣṭaḥ sva-gṛhaṁ prāviśan nṛpa \|**

**pratīkṣan giriśādeśaṁ sva-vīrya-naśanaṁ ku-dhīḥ \|\|**

**śrīdhara-svāmī (bhāvārtha-dīpikā) :** sva-vīryasya naśanaṁ nāśanaṁ
ketu-bhaṁgaṁ pratīkṣamāṇaḥ \|\|11\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** svaparābhava-śruter harṣa
eva kumatitve hetuḥ \| punaḥ kudhīr ity atyanta-mauḍhyam āhuḥ \|
sarveśena yuddhākāṅkṣāvattvāt \| yad ayaṁ mūḍheti māṁ sambodhya tvad
arpaghnaṁ saṁyugaṁ bhaved iti brūte tad ayam eva mūḍho mad
arpaghna-saṁyugasyāsambhavād eveti kutsitā matir mananaṁ yasya saḥ \|
paraṁ tvetad-vākyenānumīyate madaṇakaṇḍūpaśamakaḥ kaścid-valiṣṭho
yoddham eṣyatīti matvā hṛṣṭaḥ giriśād iṣṭaṁ ketubhaṅgaṁ pratīkṣamāṇaḥ
kadā me ketubhaṅgo bhaviṣyatīty amaṅgalasotkaṇṭhatvākudhīr eva sa iti
viśvanāthaḥ \|\|11\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sā tathā śrī-pārvaty
anugṛhītā saundaryādinānirvacanīyā vā, tatra svapne sthāne vā, sakhīnāṁ
nirayekatra suptānām, vihvalā atyārttā, bhāvi-virahāt \| yad vā, vihvalā
rati-pariśramād vyākūlā vīḍitā ca, tādṛśokteḥ, ato vīḍitā, tathā ca
śrī-hari-vaṁśe---

> sā svapne ramitā tena strī-bhāvañcāpi lambhitā \|

śoṇitāktā prarudatī sahasaivotthitā niśi \|\| \[ha.vaṁ. 2.118.3\] iti
\|\|11\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ity ukto dṛṣṭaḥ yataḥ kumatiḥ
kutsito vicāro yasya saḥ tataś ca svavīryasya naśanaṁ yasmāt-tādṛśaṁ
giriśādeśaṁ tad ādiṣṭam arthaṁ pratīkṣamāṇaḥ sva-gṛhaṁ prāviśat yataḥ
kudhī durvyavasāya iti ṭīkāyāṁ neśanaṁ nāśam iti nāśa-rūpam ity arthaḥ
\| naśanaṁ nāśanam iti kacit-pāṭhaḥ tadaiva dhvajaś cāsau bhagna iti
jñeyaṁ tathā ca śrī-viṣṇu-purāṇe---

> tataḥ praṇamya muditaḥ śambhum abhyāgato gṛham \|
>
> bhagnaṁ taṁ dhvajam ālokya duṣṭo harṣāntaraṁ yayau \|\| \[vi.pu.
> 5.33.4\] iti \|

īdṛśaṁ hari-vaṁśe'pi kiṁ tu bāṇa-kumbhāṇḍayoḥ samvādas tatra viśeṣaḥ
\|\|11\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kumatir iti yad ayaṁ
mūḍheti māṁ sambodhya tvad-darpaghnaṁ saṁyuge bhaved iti bate tad ayam
eva mūḍhaḥ mad-darpaghnasya saṁyugasyāsambhavād eveti kutsitaṁ mananaṁ
vicāro yasya saḥ parantvetādṛśa-vākyenānumīyate
madīya-raṇa-kaṇḍūyopaśamakaḥ kaścid-valiṣṭho yoddhameṣyatīti matvā
hṛṣṭaḥ sva-vīryasya naśanaṁ nāśo yasmāt taṁ giriśādeśaṁ tadādiṣṭaṁ
ketu-bhaṅgaṁ pratīkṣan pratīkṣamāṇaḥ kadā me ketu-bhaṅgo bhaviṣyatīty
alakṣaṇasotkaṇṭhatvāt kudhī \|\|11-12\|\|

**\...**

**\|\| 10.62.12 \|\|**

**tasyoṣā nāma duhitā svapne prādyumninā ratim \|**

**kanyālabhata kāntena prāg adṛṣṭa-śrutena sā \|\|**

**śrīdhara-svāmī (bhāvārtha-dīpikā) :** śrīmaheśādiṣṭa-saṅgrām asya
prasaṅgam āha \| tasyoṣeti \| prādyumninānirudhena tatrāpi svapne
\|\|12\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tasya bāṇasya \| tatrāpi
tasminn api svapnaḥ \| kanyā kumāro \| kāntena śrī-pārvatyā
patitvenādiṣṭenety arthaḥ \| tathā viṣṇu-purāṇe---

> ūṣā bāṇasutā vipra pārvatī śambhunā saha \|
>
> krīḍantīm upalakṣyoccaiḥ spṛhāṁ cakre tadāśrayām \|
>
> tataḥ sakala-cittajñā gaurī tām āha bhāvinīm \|
>
> alam atyartha-tāpena bhartā tvam api raṁsyase \|
>
> ity uktā sā tadā cakre kadeti matim ātmanaḥ \|
>
> ko vā bhartā mamety enāṁ punar apy āha pārvatī \|
>
> vaiśākha-śukla-dvādaśyāṁ svapne yo\'bhibhavaṁ tava \|

kariṣyati sa te bhartā bāṇa-putri bhaviṣyati \|\| \[vi.pu. 5.32.11-14\]
iti \|\|12\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sakhī sakhīm iti mitho
viśvāsa uktaḥ, ato\'pṛcchat, kautūhalena samyag anviteti tasyās tādṛg
uktyādinā \|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kanyā-kumārī kāntena
śrī-pārvatyā patitvenād iṣṭenety arthaḥ \| tathā ca śrī-viṣṇu-purāṇe---

> ūṣā bāṇasutā vipra pārvatī śambhunā saha \|
>
> krīḍantīm upalakṣyoccaiḥ spṛhāṁ cakre tadāśrayām \|
>
> tataḥ sakala-cittajñā gaurī tām āha bhāvinīm \|
>
> alam atyartha-tāpena bhartā tvam api raṁsyase \|
>
> ity uktā sā tadā cakre kadeti matim ātmanaḥ \|
>
> ko vā bhartā mamety enāṁ punar apy āha pārvatī \|
>
> vaiśākha-śukla-dvādaśyāṁ svapne yo\'bhibhavaṁ tava \|

kariṣyati sa te bhartā bāṇa-putri bhaviṣyati \|\| \[vi.pu. 5.32.11-14\]
iti \|\|12\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.13 \|\|**

**sā tatra tam apaśyantī kvāsi kānteti vādinī \|**

**sakhīnāṁ madhya uttasthau vihvalā vrīḍitā bhṛśam \|\|**

**śrīdhara-svāmī (bhāvārtha-dīpikā) :** taṁ kāntam apaśyantī sā
uttasthau \|\|13\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sā ūṣā \| vihvalā vivaśā
virahāt \| yad vā, rati-śramākulāto vīḍitā \| tathā ca hari-vaṁśe---

> sā svapne ramitā tena strī-bhāvaṁ cāpi lambhitā \|

śoṇitāktā prarudatī sahasaivotthitā niśi \|\| \[ha.vaṁ. 2.118.3-4\] iti
\|\|13\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** mṛgayase kvāsīty ukteḥ \|
subhrū ! he sundarīti sundaraṁ kañcit mṛgayasa iti bhāvaḥ \| mārgaṇañca
kayā vāñchayety āha---kīdṛśa iti \| nanu, sva-ramaṇaṁ mṛgaye, tena
rantuṁ cecchāmīti cet, tatrāha---hasteti \| adyāpi nopalakṣaye, na
paśyāmi, varānveṣaṇasyāpy akṛtatvāt, he rāja-putrīti svātantryābhāvād
iti bhāvaḥ \|\|13\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** vihvalā atyārta virahāt yad
vā, rati-pariśramādyākulā ato brīḍitā tathā ca hari-vaṁśe---

> sā svapne ramitā tena strī-bhāvaṁ cāpi lambhitā \|

śoṇitāktā prarudatī sahasaivotthitā niśi \|\| \[ha.vaṁ. 2.118.3-4\] iti
\|\|

tad evaṁ śrīmad aniruddhasya sākṣād āgamanam eva gamyate tac ca
vakṣyamāṇayā citralekhay eva devyā kṛtam eva jñeyaṁ tad idam uttarañca
tasya vṛttaṁ nara-līlā-vyañjanād-ghaṭate \|\|13\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**
maheśādiṣṭa-saṁyuga-prasaṅgam āha---tasyeti \| prādyumninā aniruddhe na
svapna iti tat-kāraṇaṁ śrī-viṣṇu-purāṇe yathā---

> ūṣā bāṇasutā vipra pārvatī śambhunā saha \|
>
> krīḍantīm upalakṣyoccaiḥ spṛhāṁ cakre tadāśrayām \|
>
> tataḥ sakala-cittajñā gaurī tām āha bhāvinīm \|
>
> alam atyartha-tāpena bhartā tvam api raṁsyase \|
>
> ity uktā sā tadā cakre kadeti matim ātmanaḥ \|
>
> ko vā bhartā mamety enāṁ punar apy āha pārvatī \|
>
> vaiśākha-śukla-dvādaśyāṁ svapne yo\'bhibhavaṁ tava \|

kariṣyati sa te bhartā bāṇa-putri bhaviṣyati \|\| \[vi.pu 5.32.11-14\]
iti \|\|13-14\|\|

**\...**

**\|\| 10.62.14 \|\|**

**bāṇasya mantrī kumbhāṇḍaś citralekhā ca tat-sutā \|**

**sakhy apṛcchat sakhīm ūṣāṁ kautūhala-samanvitā \|\|**

**śrīdhara-svāmī (bhāvārtha-dīpikā) :** tataḥ kiṁ vṛttaṁ ?
tatrāha---bāṇasyeti \|\|14\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tatas tad-anantaram \|
tat-sutā kūmbhāṇḍātmajā \|\|14\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** naro manuṣyākāra \|
kaścit, śyāmatvādinā krameṇottamakānti saundarya
paricchada-baliṣṭatvādīni sarvāṇy upalakṣa ṇatvena sūcitāni \| ato
hṛdayaṅgama ity anuktaṁ nava-yauvanodbhedādikam anyad api saṅgṛhṇāti
\|\|14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sakhī sakhīm iti viśvāsa
uktaḥ ato\'pṛcchat ato\'nena kumbhāṇḍa ity asya nānvayaḥ, kiṁ tu
tat-sutātva-nirdeśānuvāda-mātratvam ataś ca-śabdo'pi tu śabdārtha eva
kautūhaleti tasyās tādṛg ukty-ādinā \|\|14\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.15 \|\|**

**kaṁ tvaṁ mṛgayase su-bhru kīdṛśas te manorathaḥ \|**

**hasta-grāhaṁ na te\'dyāpi rāja-putry upalakṣaye \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** hastasya grāho yatra sa
tathā vivāhaḥ \| yad vā, hastaṁ gṛhātīti hastagrāho bhartā tam ity
arthaḥ \| paty-udvāhe hasta-grāhaḥ iti niruktiḥ \| adyāpy adya-paryantam
api \|\|15\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** madhu madhuram \| yad vā,
ādharam adhara-sambandhi-madhu spṛhayatīm, apūrṇa-kāmām ity arthaḥ
\|\|15\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** mṛgayase kāsīty ukteḥ \|
tatra ca kānteti yad uktaṁ, tatrāha---hasteti \|\|15\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** hasta-grāhaṁ bhari
vivāhābhāvān na lakṣaye \|\|15-17\|\|

**\...**

**\|\| 10.62.16 \|\|**

**dṛṣṭaḥ kaścin naraḥ svapne śyāmaḥ kamala-locanaḥ \|**

**pīta-vāsā bṛhad-bāhur yoṣitāṁ hṛdayaṁ-gamaḥ \|\|**

**śrīdhara-svāmī (bhāvārtha-dīpikā) :** hasta-grāhaṁ bhartāram
\|\|16-18\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** hṛdayaṅgamo manoharaḥ
\|\|16\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** apakarṣāmīti
vartamāna-nirdeśaḥ śaighrya-bodhanārtham, trilokyāṁ so\'stīti yadi
kenacid-bhāvyate jñāyate sambhāvyate vā \| yad vā, svārthe iṇa, bhūyate
tena sthīyate, tadāneṣye, ādiśa mayā likhyamāneṣu madhye dṛṣṭvā
kathayety arthaḥ \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** hṛdayaṅgama ity anuktaṁ
yauvanodbhedādikam api saṅgṛhṇāti \|\|16\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.17 \|\|**

**tam ahaṁ mṛgaye kāntaṁ pāyayitvādharaṁ madhu \|**

**kvāpi yātaḥ spṛhayatīṁ kṣiptvā māṁ vṛjinārṇave \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ svapna-dṛṣṭam \|
vṛjinārṇave duḥkha-sāgare \|\|17\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** devādīnāṁ prāyo
dvibhujatvādinā [narākāra-sāmyāt tān apy alikhat \|]{.mark}
śyāmatvādi-lakṣaṇe gadite\'py anyān apy alikhad iti
sva-sarvajñatā-jñāpanena tasyā viśvāsotpādanārtham iti \|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ādharaṁ adhara-sambandhi
madhu spṛhayantīm apūrṇa-kāmām ity arthaḥ \|\|17\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.18 \|\|**

**citralekhovāca---**

**vyasanaṁ te \'pakarṣāmi tri-lokyāṁ yadi bhāvyate \|**

**tam āneṣye varaṁ yas te mano-hartā tam ādiśa \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : bhāvyate** mal-likhitas
tad-ākāro bhavatyānusandhīyeta, tadā **tam** **āneṣye** \| tasmāc
citrāṇi dṛṣṭvā **ādiśa** kathaya \|\|18\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** viśeṣeṇālikhad iti nara
ity anuktvā tatrāpi śyāmatvādi-lakṣaṇoktyā teṣv eva sambhāvanāt \|
lajjitā sārūpye kiñcid vayo\'tireka dṛṣṭyā śvaśura-mananāt
svābhāvika-bhāvād vā \|\|18\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** apakarṣāmīti
vartamāna-nirdeśaḥ śaighrya-bodhanārthaḥ \| yato **yadi tri-lokī-madhye
bhāvyate** mayā likhitas tad-ākāro bhavatyānusandhīyeta, tadā **taṁ
cāneṣya** ity arthaḥ \| tasmād **ya** iti **ādiśa,** citrāṇi dṛṣṭvā
kathayety arthaḥ \|\|18\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : bhāvyate** prāpyate
\|\|18-19\|\|

**\...**

**\|\| 10.62.19 \|\|**

**ity uktvā deva-gandharva-siddha-cāraṇa-pannagān \|**

**daitya-vidyādharān yakṣān manujāṁś ca yathālikhat \|\|**

**śrīdhara-svāmī (bhāvārtha-dīpikā) :** svapne tvayā dṛṣṭaḥ eṣāṁ madhye
ko vā bhavet ? iti devādīn yathāvat paṭe\'likhat \|\|19\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** itīttham ukta-rītyā
\|\|19\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** hriyā
bhāva-viśeṣa-janitayā, ato\'vāṅ-mukhī \| evaṁ gurv-ādi-bhedena lajjāyā
api bhedo jñeyaḥ \| prakarṣeṇa bhāva-viśeṣeṇa sagadgadatvādināha---he
mahīpate ! iti, citra-lekhāyās tādṛśaṁ likhana-sauṣṭhavam ūṣāyāś ca
praty abhijñānādikaṁ pṛthvyāṁ kutrāpi na sambhaved iti tvayā
pathvīśatvād-vijñāyata eveti bhāvaḥ \|\|19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śyāmatvādi-lakṣaṇe gadite\'py
anyān alikhad iti sva-sarvajñatā-jñāpanena, tasyāḥ viśvāsotpādanārtham
iti jñeyam \| nānā tādṛśānāṁ saha yogina eva te jñeyāḥ viśveṣāṁ
likhanasyānantya-prāpteḥ \|\|19\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.20 \|\|**

**manujeṣu ca sā vṛṣṇīn śūram ānakadundubhim \|**

**vyalikhad rāma-kṛṣṇau ca pradyumnaṁ vīkṣya lajjitā \|\|**

**śrīdhara-svāmī (bhāvārtha-dīpikā) :** pradyumnaṁ likhitaṁ vīkṣya
śvasuro\'yam iti lajjitā \|\|20-21\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sā citralekhā \|\|20\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yoginīti, ata eva tasyā
vidyā-viśeṣavattvāt \| kiṁ vā, śrī-harivaṁśokty-anusāreṇa śrī-nāradato
vidyā-prāpteḥ \| tathā ca tatra śrī-bhagavato bibhyatī citralekhā
samāśvāsya tenoktā---

> gṛhyatāṁ tāmasī vidyā sarva-loka-pramohinī \|
>
> kṛta-kṛtyas tu te devi etāṁ vidyāṁ dadāmy aham \|\| \[ha.vaṁ.
> 2.119.19\] iti \|

kṛṣṇena sākṣād-bhagavatā pālitām api, atas tad-icchayaiva tat-tat sarvam
iti bhāvaḥ \| tac ca buddhyā prakāśamānatvam avakalayasy eveti
sambodhayati---rājan iti \|\|20\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : manujeṣv** iti yugmakam \|
viśeṣeṇālikhad iti \| naraḥ ity uktyā tatrāpi śyāmalādi-lakṣaṇoktyā teṣv
eva sambhāvanāt pradyumnaṁ vilikhitaṁ vīkṣya lajjitā svābhāvika-bhāvāt,
aniruddhaṁ taṁ tu vīkṣya vilikhitaṁ hriyā
bhāva-viśeṣa-janitayāvāṅmukhītī evaṅgurvādibhedena lajjāyā api
bhedaścetaso sanetrāder api saṅkoca-vikāsādito jñeyaḥ prakarṣeṇa
sagadgadatvādināha he mahīpate iti citralekhāyās tādṛśaṁ
likhana-sauṣṭhavam ūṣāyāś ca praty abhijñānādikaṁ pṛthvyāṁ kutrāpi na
sambhaved iti tvayā pṛthvīśatvād vijñāyata eveti bhāvaḥ \|\|20-21\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** eteṣāṁ puruṣāṇāṁ madhye
tava puruṣaḥ ka iti pṛṣṭā uṣā pradyumnaṁ vīkṣya śvaśuro'yam iti buddhyā
lajjitā tat-putram aniruddhaṁ vīkṣya so'sāv asāv iti dviruktir
ativismaya-harṣodayāt \| atas tatra citra-paṭe ayam asya putro\'yam,
asya nāmeti pratilekhya pratimopari tayā akṣarāṇy api lajjitānīti
budhyate \|\|20-22\|\|

**\...**

**\|\| 10.62.21 \|\|**

**aniruddhaṁ vilikhitaṁ vīkṣyoṣāvāṅ-mukhī hriyā \|**

**so\'sāv asāv iti prāha smayamānā mahī-pate \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** eteṣāṁ madhye tava puruṣaḥ
ka iti pṛṣṭoṣā pradyumnaṁ vīkṣya śvaśuro\'yam iti buddhyā lajjitā,
citra-paṭe\'yam asya putro\'yam asya napteti pratilekhya-pratimopari
tayākṣarāṇy api likhitānīti budhyate \| asāv aniruddhaḥ \| vīpsā
sambhrame \| sa svapnadṛṣṭaḥ \|\|21\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** priyaṁ vallabham
\|\|21\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.22 \|\|**

**citralekhā tam ājñāya pautraṁ kṛṣṇasya yoginī \|**

**yayau vihāyasā rājan dvārakāṁ kṛṣṇa-pālitām \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tam uṣoddiṣṭam \| yoginī
daity ātmajatvān-māyā-yogaviśāradā \| yad vā, harivaṁśānusāreṇa
śrī-nāradataḥ prāptavidyā \| dvārakā praveṣṭum aśaknavatye citralekhāyai
nāradena samāśvāsya soktā

> gṛhyatāṁ tāmasī vidyā sarva-loka-pramohinī \|
>
> kṛtakṛtyāṁ tu deteyi vidyāmetāṁ dadāmyaham \|\| \[ha.vaṁ. 2.119.19\]

iti citralekhā yogamāyāṁśeti kecid āhuḥ \| he rājan iti buddhyā
prakāśamānas tvam avakalayasy eveti bhāvaḥ \|\|22\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** muditaṁ harṣeṇa vikasitam
ānanam api yasyāḥ sā, harṣodrekeṇa avahitthāyām apy aśakteḥ \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yoginīti \| svata eva tasyā
vidyā-viśeṣavattvāt kimbā śrī-harivaṁśokty anusāreṇa śrī-nāradato
vidyāprāpteḥ tathā ca tava śrī-bhagavato bibhyatī citralekhā samāśvāsya
tenoktā

> gṛhyatāṁ tāmasī vidyā sarva-loka pramohinī \|
>
> kṛtakṛtyās tu daiteyī etāṁ vidyāṁ dadāmy aham \|\| \[ha.vaṁ.
> 2.119.19\] iti \|

kṛṣṇena svayaṁ bhagavatā pālitām api atas tad icchayaiva tat-tat-sarvam
iti bhāvaḥ \| tatra buddhayā prakāśamānas tvam avakalasy eveti
sambodhayati rājan iti \|\|22\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.23 \|\|**

**tatra suptaṁ su-paryaṅke prādyumniṁ yogam āsthitā \|**

**gṛhītvā śoṇita-puraṁ sakhyai priyam adarśayat \|\|**

**śrīdhara-svāmī (bhāvārtha-dīpikā) :** śoṇita-puraṁ nītvā \|\|23 \|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tatra dvārakāyām \| yogaṁ
māyābalam yogo\'pūrvārtha-samprāptī saṅgati-dhyāna-yuktiṣu iti kośaḥ \|
nītveti śeṣaḥ \| saptamyanta-pāṭhastu sugamaḥ \|\|23\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yathā tena sā
parama-prītābhūt-tathā tayā ca sa ity āha---parāddhayeti dvābhyām \|
ādi---śabdāt śayyādayaḥ, bhojana-bhakṣyayoś carvyātvidinā bhedaḥ,
vākyaiś ca nādibhiḥ, śuśrūṣaṇaṁ pāda-prakṣālanādi-sevā bhaktir vā
\|\|23\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** priyaṁ vallabham \|\|23\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** śoṇita-puram ity
anantaraṁ gatveti śeṣaḥ \| yogam āsthiteti dvārakāyāṁ praveṣṭum
aśaknuvatyai tasyai śrī-nāradena yoga-vidyopadeśo harivaṁśādau dṛṣṭaḥ
citralekhāpi yoga-māyāṁśa-bhūteti kecidāhuḥ \|\|23\|\|

**\...**

**\|\| 10.62.24 \|\|**

**sā ca taṁ sundara-varaṁ vilokya muditānanā \|**

**duṣprekṣye sva-gṛhe pumbhī reme prādyumninā samam \|\|**

**śrīdhara-svāmī (bhāvārtha-dīpikā) :** pumbhir duṣprekṣye prekṣitum
aśakye \|\|24\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sā ūṣā \| tam aniruddham
\|\|24\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śaśvat punaḥ punaḥ,
prakarṣeṇa nitya-nūtanatvādinā vṛddhaḥ sneho\'nurāgo yasyāṁ vā tayā,
rūpādinā suprasiddhayā, na bubudhe, kati dināny atītāni, adhunā dinaṁ
niśā vety ādika na jñātavān \| kutaḥ ? apahṛtam indriyaṁ mano yasya saḥ,
prema-mohitatvād ity arthaḥ \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** muditaṁ harṣeṇa vikāsitam
ānanam api yasyāḥ sā hodrake na avahitthāyām apy aśakteḥ \|\|24\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** pumbhir duṣprekṣye
puruṣāntara-praveśāśakya ity artha \|\|24\|\|

**\...**

**\|\| 10.62.25 \|\|**

**parārdhya-vāsaḥ-srag-gandha-dhūpa-dīpāsanādibhiḥ \|**

**pāna-bhojana-bhakṣyaiś ca vākyaiḥ śuśrūṣaṇārcitaḥ \|\|**

**śrīdhara-svāmī (bhāvārtha-dīpikā) :** sa ca parārdhyair amūlyair vāsaḥ
sragādibhiḥ śuśrūṣaṇa-pūrvakam arcitaḥ san \|\|25\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** bhojana-padam atra
lehyādi-param \|\|25\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tathā tenokta-prakāreṇa
bhujyamānām, ato hataṁ vrataṁ kanyā-niyamo yasyās tām, hata-trapām iti
pāṭhe yato nirlajjām, ata eva āprītām, yadu-vīreṇeti paramaṁ
nirbhayatvaṁ vaidagdhyādikaṁ ca sūcitam, ata eva duravacchade hetubhī
rati-cihnaḥ \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** parārdhyartheti yugmakam \|
pāna-bhojane peya-bhojye, kṛtyalyuṭo bahulam \[pā. 3.3.113\]
bhojya-bhakṣyayoś carvyācarvyatvādinā bhedaḥ \| etair yac-chuśrūṣaṇaṁ
tenācitaḥ śaśvat punaḥ punaḥ prakarṣeṇa nitya-nūtanādinā vṛddhaḥ
sneho\'nurāgo yasyāḥ yasyāṁ vā tayā nārha-gaṇān iti
śrī-kṛṣṇa-parityāgena tatra cira-sthitau siddhāntaḥ \| tac ca
līlā-viśeṣāya śrī-kṛṣṇecchayaiva jñeyam \| tata eva uṣayā apahṛtam
indriyaṁ mano yasya saḥ prema-mohita ity arthaḥ \|\|25-26\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** etair yat śuśrūṣaṇaṁ
tenārcitaḥ \|\|25-26\|\|

**\...**

**\|\| 10.62.26 \|\|**

**gūḍhaḥ kanyā-pure śaśvat-pravṛddha-snehayā tayā \|**

**nāhar-gaṇān sa bubudhe ūṣayāpahṛtendriyaḥ \|\|**

**śrīdhara-svāmī (bhāvārtha-dīpikā) :** tayā
ūṣayāpahṛtendriyo\'har-gaṇān dina-samūhān na bubudhe \|\|26\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** so\'niruddhaḥ \|\|26\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhaṭā antaḥpuracarāḥ
ṣaṇṭakubjādayo rakṣiṇo vāṇabhṛtyāḥ, eṣāmubhayato\'pyanvayaḥ \| he rājan
iti rājñe bhṛtyair avaśyam eva svaprayojanaṁ vijñāpyam iti \| kiṁ vā,
rājñastava putryās tad asambhāvyam iti bhāvaḥ \|\|26\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** apahṛtendriyaḥ prema-mohita ity
arthaḥ \|\|26-27\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.62.27 \|\|**

**tāṁ tathā yadu-vīreṇa bhujyamānāṁ hata-vratām \|**

**hetubhir lakṣayāṁ cakrur āprītāṁ duravacchadaiḥ \|\|**

**śrīdhara-svāmī (bhāvārtha-dīpikā) :** āprītām atihṛṣṭām \|
duravacchadaiś chādayitum aśakyaiḥ \|\|27\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** hato naṣṭo vrataḥ
pitṛdāna-pūrvaka-patisvīkāra-rūpo dharmo yasyāssā tām vrato
dharmopavāsayoḥ iti dharaṇiḥ \| hetubhiḥ puṁsaṅgabodhakair
vakranirīkṣaṇa-deha-saṁskārādibhiḥ \|\|27\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tac ca katham abhūd ity
asmābhir boddhaṁ na śakyata ity āhuḥanapāyibhir iti \| tu api, asya
yathāpekṣaṁ sarvair anvayaḥ \| he prabho! iti
tvat-prabhāveṇāntaḥpure\'nyasya praveśo naiva sambhavatīti bhāvaḥ \|
ataḥ pumbhidaṣprekṣāyā api \| yad vā, asmābhiḥ sadā draṣṭum aśakyāyā ity
arthaḥ \| kevalaṁ gṛhāntarāvṛtya guptāyā iti svadoṣaḥ parihṛtaḥ,
duṣpreṣyā iti pāṭhe sakhīdvāraiva tad iti bhāvaḥ \|\|27\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yadu-vīreṇeti \|
parama-vidagdhena nirbhayena ca tena bhujyamānāṁ tāṁ hatavratāṁ
skhalita-kanyā-niyamāṁ lakṣayāñcakruḥ bhaṭā ity uttarasthenaivānvayaḥ \|
kair hetubhiḥ duravacchadaiḥ hetubhiḥ paramparāvagataiḥ rati-cihnaiḥ
tatra mukhyaṁ cihnam āprītām iti \|\|27\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** hetubhiḥ rati-cihnaḥ
duravac chadaiḥ chādayitum aśakyaiḥ āprītām atyānandavatīm iti mukhyaṁ
rati-cihna-pura-pālaka bhaṭa-śriya iti śeṣaḥ \|\|27\|\|

**\...**

**\|\| 10.62.28 \|\|**

**bhaṭā āvedayāṁ cakrū rājaṁs te duhitur vayam \|**

**viceṣṭitaṁ lakṣayāma kanyāyāḥ kula-dūṣaṇam \|\|**

**śrīdhara-svāmī (bhāvārtha-dīpikā) :** viceṣṭitaṁ viruddhācaraṇam
\|\|28\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** bhaṭā gṛha-rakṣakāḥ bhaṭaḥ
syāt puṁsi vīre\'tha prabhede pāmarasya ca iti medinī \| kula-dūṣaṇaṁ
vyabhicāram \|\|28\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatas tasmād-bhaṭānām
āvedanācchutadūṣaṇaḥ, tato\'ti-duḥkhitaḥ-prakarṣaṇa śanair nigūḍhatayā
prāpto gataḥ san \|\|28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhaṭā antaḥ-puracarāḥ
ṣaṇḍādayo rakṣiṇo bāṇabhṛtyāḥ \|\|28\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** bhaṭāḥ ṣaṇḍādayaḥ \|\|28-31\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bhaṭāḥ prakārāntareṇa
jānan bāṇo naḥ śāsti kariṣyatīti prāptāśaṅkāḥ jñāpayāmāsuḥ kanyāyā
apariṇītāyāḥ api \|\|28\|\|

**\...**

**\|\| 10.62.29 \|\|**

**anapāyibhir asmābhir guptāyāś ca gṛhe prabho \|**

**kanyāyā dūṣaṇaṁ pumbhir duṣprekṣyāyā na vidmahe \|\|**

**śrīdhara-svāmī (bhāvārtha-dīpikā) :** anapāyibhiḥ apāyo\'pasarpaṇaṁ
pramādo vā tad-rahitaiḥ \| pāṭhāntare duṣṭā preṣyā sakhī yasyās tasyāḥ
pumbhir-dūṣaṇaṁ kuto veti na jānīma ity arthaḥ \|\|29-30\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** pāṭhāntare duṣpreṣyāyā iti
pāṭhe pumbhiḥ kṛtvā \|\|29\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yadūdvahatvam eva
darśayaṁs taṁ varṇayati---kāmeti dvābhyām \| kām asya
pradyumnasyātmajatvād eva bhuvaneṣu ekam advitīyaṁ sundaram, saundaryam
evāha---śyāmam ity-ādinā \| kuṇḍalayoḥ kuntalānāṁ cālakānāṁ tviṣā kāntyā
\|\|29\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sveṣām aparādhaṁ pariharanta
āhaḥ---anapāyibhir iti \| tu-śabdaḥ aśaṅkā-nirāsārthaḥ pumbhir
duṣprekṣāyā api pāṭhāntare pummir dūṣaṇam iti puṁścalyā dūṣaṇaṁ na
vidmaḥ anumīyamānam api pratyakṣīkatu na śaknuma ity arthaḥ \|
jātyākhyāyām ekasmin bahu-vacanam anyatarasyām \[1-2-58\] iti
smaraṇād-bahu-vacanam \|\|29\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** anapāyibhiḥ apāyaḥ
apasarpaṇaṁ pramādo vā tad rahitaiḥ duṣprekṣāyā iti pāṭhe duṣṭā yā
yoginī preṣyā sakhī yasyās tasyāḥ pumbhir dūṣaṇaṁ puñjātyādūṣaṇaṁ na
vidmā anumīyamānam api pratyakṣī-karttuṁ na śaknuma ity arthaḥ
jāty-ākhyāyām ekasmin bahu-vacanam anyatarasyām iti bahu-vacanam
\|\|29-31\|\|

**\...**

**\|\| 10.62.30 \|\|**

**tataḥ pravyathito bāṇo duhituḥ śruta-dūṣaṇaḥ \|**

**tvaritaḥ kanyakāgāraṁ prāpto \'drākṣīd yadūdvaham \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tato bhaṭoktiśruty uttaram
\| apatye vāyubhede codvāhe udvaha ūrdhvage iti niruktiḥ \|\|30\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kiṁ ca, dīvyantam iti,
anena nirbhayatvādikam api sūcitam \| tad aṅgetyādinā vaidagdhyādikañ
ca, abhinṛmṇayeti tasyā api maṅgala-veśādikam avekṣya dūrād dṛṣṭvā
vismitaḥ saundaryādinā tasya tatra gamanādinā ca \| anyat tair
vyākhyātam \| tatra catvāro vārṣikā māsāḥ ity agre
vakṣyamāṇa-prāvṛṭ-kāle\'pi vasanta-bhava-mallikā iti bāṇasya bhītyā
tat-pure sarveṣām ṛtūṇāṁ sannipātād iti \| yad vā,
śrī-hari-vaṁśānusāreṇa vaiśākha-śukla-dvādaśyāṁ ūṣā-svapna-darśanād
vasanta-mallikā eva \| tataś catvāro vārṣikā māsā iti vasanta-śeṣe
grīṣme ca sarvato mārgaṇenāpi tad-uddeśālābhato varṣāsv eva śokodrekāt,
athavā bāhvor bāhu-mūlayoḥ, madhor vasantasyeva \| kiṁ vā, madhu-yuktā
mallikās tad-āśritāḥ, tasya bāṇasyāgre\'py āsīnam eva, na tu
bhayādinotthitam ity arthaḥ \|\|30\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** prakarṣeṇa śanair nigūḍhatayā
āpta āgataḥ san yad ūdvahaṁ yadu-śreṣṭham \|\|30\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.31 \|\|**

**kāmātmajaṁ taṁ bhuvanaika-sundaraṁ**

**śyāmaṁ piśaṅgāmbaram ambujekṣaṇam \|**

**bṛhad-bhujaṁ kuṇḍala-kuntala-tviṣā**

**smitāvalokena ca maṇḍitānanam \|\|**

**śrīdhara-svāmī (bhāvārtha-dīpikā) :** kāmasyātmano dehāj-jātam
\|\|31\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kām asya pradyumnasya
\|\|31\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sa dīvyan kiṁ vā,
anirvacanīya-vīryaḥ, yato mādhavo madhukulodbhavaḥ, taṁ bāṇaṁ bhaṭair
vīrair jighāṁsayā viśeṣeṇa mahā-ghoratvena paramotsāhādinā
cāvasthito\'vajñā-pūrvakam atiṣṭhat, tatrānurūpo dṛṣṭāntaḥ---yatheti
\|\|31\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yadūdvahatvaṁ
darśayati---kāmeti yugmakena \| saundaryam evāha---śyāmam ity-ādinā \|
nirbhayatvaṁ dīvyantam ity anena vaidagdhyādikaṁ tad-aṅgety-ādinā tasyā
api vyūḍhocita-maṅgala-veṣādikam \|\|31\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.62.32 \|\|**

**dīvyantam akṣaiḥ priyayābhinṛmṇayā**

**tad-aṅga-saṅga-stana-kuṅkuma-srajam \|**

**bāhvor dadhānaṁ madhu-mallikāśritāṁ**

**tasyāgra āsīnam avekṣya vismitaḥ \|\|**

**śrīdhara-svāmī (bhāvārtha-dīpikā) :** abhinṛmṇayā sarva-maṅgalayā
tasyā aṅgasaṅgena stana-kaṅkumaṁ yasyāṁ sraji tāṁ bāhvor madhye vakṣasi
dadhānam \| madhumallikā vasantabhavā mallikās tad āśritām \| tasyāgra
ity ārṣaḥ sandhiḥ \| tasyā ana ity arthaḥ \|\|32\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nṛmṇaṁ ramya-bhadrayoḥ iti
dharaṇiḥ \| ity artha iti vyākhyā \|
tatrāgamana-saundarya-nirbhayatvādibhir vismito bāṇo\'bhūt \|\|32\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : [+++]{.mark}**

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** jighṛkṣayā
antaḥpura-praveśādi-vārtāpekṣayā, kiṁ vā
śrī-harivaṁśokta---kumbhāṇḍa-vākyāpekṣayāpaharaṇecchaiva, na tu jighāṁsā
tayā ahanat parigheṇa prahatavān, śūkara-yūthapo mahā-varāhaḥ, so\'pi
yathātmano jighṛkṣayā paritaḥ prasarpataḥ śuno hanti, tadvat, bhavanāt
ūṣāyāḥ, kanyāgārād vā, niḥśeṣeṇa bhinnāḥ keṣāñcin-mūrdānaḥ keṣāñcid
ūravaḥ keṣāñcic ca bhujā yeṣāṁ te, ata eva prakarṣeṇa dudruvuḥ
\|\|32\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** abhinṛmṇayetyanena
madhu-mallikā madhusrāvi tad uttama-jāti-viśeṣaḥ catvāro vārṣikā māsā
iti vakṣyamāṇāt prāvaṭ-akāla-prāpteḥ \| tasya bāṇasyāge'pi āsīnam eva
na-tu bhayādinotthitam ity arthaḥ \| vismito\'bhūt saundaryādinā tasya
tatra gamanādinā nirbhayatvādinā ca \|\|32\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** madhu-mallikā
śata-dala-mallikā-jāti-viśeṣaḥ \|\|32-34\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** abhinumṇayā
parama-maṅgalayā tasyā aṅgasaṅgena stana-kuṅkamaṁ yasyāṁ tāṁ srajam
aṁsābhyāṁ sakāśāt rakhalitā bāhvordadhānaṁ yad vā, bāhvor bāhu-śiraso
skandhayor ity arthaḥ \| madhu-mallikā vasanta-bhavā mallikā tad āśritāṁ
tasyā uṣāyā agre sandhir ārṣaḥ aho mahā-sāhasino\'syai tāvad api
dhārṣṭyam iti vismitaḥ \|\|32\|\|

**\...**

**\|\| 10.62.33 \|\|**

**sa taṁ praviṣṭaṁ vṛtam ātatāyibhir**

**bhaṭair anīkair avalokya mādhavaḥ \|**

**udyamya maurvaṁ parighaṁ vyavasthito**

**yathāntako daṇḍa-dharo jighāṁsayā \|\|**

**śrīdhara-svāmī (bhāvārtha-dīpikā) :** ātatāyibhir udyata-śastraiḥ \|
mādhavo \'niruddhaḥ \| maurvaṁ murur lāha-viśeṣas tan nirmitam
\|\|33-34\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** so\'niruddhaḥ \| taṁ bāṇam
\|\|33\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bali-nandanatvād eva
balī, pāṭhāntare balinam iti śrī-harivaṁśokta-śakti-prahārādinā
bāṇa-nirjayāt, nāga-pāśair iti sākṣād-yuddhāśaktyā kumbhāṇḍa-vacanena
māyayā sastrair vabandheti jñeyam \| ha khede, tathā ca
śrī-viṣṇu-purāṇe---

> yudhyamāno yathā-śakti yadā vīreṇa nijitaḥ \|

māyayā yuyudhe tena sa tadā mantricoditaḥ \|\| \[vi.pu 5\|33\|8\] iti \|

niśamya śrutveti kanyā-gārād-bahir yuddhāt kiṁ vā, niśāmyeti pāṭhaḥ \|
tathā ca hari-vaṁśe nāgair viceṣṭitaṁ dṛṣṭvā uṣā prādhumnimāturā
\[ha.vaṁ. 2.119\|200\] ity-ādi, tat-tad-vistāraś ca tatraiva jñeyaḥ
\|\|33\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhaṭais
tan-nikaṭavatti-vīraiḥ svayam avajñayā lajjayā ca tad-dvāraiva
grahaṇārthaṁ paścād āhutaiḥ mauravam iti vaktavye maurvyam ity ārṣaṁ
viśeṣeṇa mahā-ghoratvena paramotsāhādinā-cāvasthito\'vajñā-pūrvam
atiṣṭhat tatrānurūpo dṛṣṭāntaḥ yatheti \|\|33\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** mādhavo \'niruddhaḥ mūrvā
loha-viśeṣas tan-nirmitam \|\|33-34\|\|

**\...**

**\|\| 10.62.34 \|\|**

**jighṛkṣayā tān paritaḥ prasarpataḥ**

**śuno yathā śūkara-yūthapo \'hanat \|**

**te hanyamānā bhavanād vinirgatā**

**nirbhinna-mūrdhoru-bhujāḥ pradudruvuḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tān bāṇa-bhaṭān \| te
bāṇa-bhaṭāḥ \|\|34\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** jighṛkṣā grahītum iccheva yā
jātā natu jighāṁsā tayā ahanat parigheṇa prahṛtavān uṣāyā bhavanāt
\|\|34\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ, bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.62.35 \|\|**

**taṁ nāga-pāśair bali-nandano balī**

**ghnantaṁ sva-sainyaṁ kupito babandha ha \|**

**ūṣā bhṛśaṁ śoka-viṣāda-vihvalā**

**baddhaṁ niśamyāśru-kalākṣy arautsīt \|\|**

**śrīdhara-svāmī (bhāvārtha-dīpikā) :** śokaviṣādābhyāṁ vihvalā avaśā \|
aśrūṇāṁ kalā bidavo yayoste akṣiṇī yasyāḥ sā \|\|35\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tam aniruddham \|
nāgapāśaḥ pumāns trīṇāṁ karaṇe varuṇāyudhe iti medinī \| bali-nandana
iti viruddha-lakṣaṇayā maṅgala-śabdavat tasya duḥkhadaḥ putra ity arthaḥ
\| balīti śrī-kṛṣṇasya līlā-viśeṣecchāyā viparyayād iti \| yad vā,
kali-balī kāma-dhenū---

> apisvidāste bhagavān sukhaṁ vo
>
> yā sātvatāṁ kāma-dugho\'niruddhaḥ \|
>
> yamāmananti sma hi śabdayoni
>
> manomayaṁ sattvaturīyatattvam \|\|

iti tṛtīye vidura-praśnāc-chabda-yoni niḥśvāsa-vyañjita-vedavṛndaṁ
manomayaṁ citte vāsudevavan-manasyupāsyaṁ sattvaṁ śuddha-sattvātmakaṁ
bhagavattattvaṁ tasya ca tad-vyūhatve caturtha vyaham ity arthaḥ \|
viṣṇu-dharmottare vajrapraśne---

> kas tv asau bāla-rūpeṇa kalpānteṣa pūnaḥ punaḥ \|
>
> pṛṣṭo yo na tvayā jñātas tatra kautūhalaṁ mama \|\|

mārkaṇḍeya uvāca---

> bhūyobhūyo mayā dṛṣṭastv asau devo jagatpattiḥ \|
>
> kalpakṣaye na vijñātaḥ sa māyāmohitena vai \|\|
>
> kalpakṣaye tu taṁ devaṁ prapitāmahāt \|
>
> aniruddhaṁ vijānāmi pitaraṁ te jagat-patim \|\|

pādma-sahasranāmni tasya nāmāni---

> aniruddho bṛhad-brahma prādyamnir viśva-mohanaḥ \|
>
> caturātmā catur varṇaś catur yuga-vidhāyakaḥ \|
>
> catur bhedaika-viśvātmā sarvotkṛṣṭāṁśakoṭisūḥ \|
>
> āśrayātmā iti \|

śrī-gopālottara-tāpinyāṁ tvasau praṇavārthatvenāpi darśitaḥ---

> rohiṇī-tanayo rāmaḥ akārākṣara-sambhavaḥ \|
>
> taijasātmaka-pradyumna ukārākṣara-sambhavaḥ \|\|
>
> prājñātmako\'niruddho vai makārākṣara-sambhavaḥ \|
>
> ardha-mātrātmakaḥ kṛṣṇo yasmin-viśvaṁ pratiṣṭhitam \|\|iti \|

balinaṁ tato balī iti pāṭhe harivaṁśokta-śaktiprahāreṇa
bāṇanirjayāt-sākṣād yuddhāśaktyā kumbhāṇḍoktyā māyayā sarpāstair
babandheti jñeyam---

> yudhyamāno yathā-śakti yadā vīreṇa nijitaḥ \|
>
> māyayā yuyudhe tena sa tadā mantricoditaḥ \|\|iti vaiṣṇavokteḥ \|
>
> vyaṣṭīnām antarātmānaṁ śveta-dvīpeśam aṁśataḥ \|
>
> bāṇo\'badhnāt-prabhor līlā-śaktir evātra kāraṇam \|\|iti \|

niśamya śrutvā, kanyāgārābahir yaddhāt \| niśāmya iti pāṭhe tu nāgair
viceṣṭitaṁ dṛṣṭvā ūṣā prādyumni-māturā iti araud ity arthaḥ \| araudiṣīd
ity ārṣaḥ sico lopābhāvaḥ \|\|35\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bali-nandana iti yaugikārtho
virodhi-lakṣaṇayā maṅgala-śabdavat tasya duḥkhada-putra ity arthaḥ \|
balīti śrī-kṛṣṇasya līlā-viśeṣecchayā tadānīṁ viparyayād iti jñeyam---

> apisvidāste bhagavān sukhaṁ vo
>
> yā sātvatāṁ kāma-dugho\'niruddhaḥ \|
>
> yamāmananti sma hi śabdayoni

manomayaṁ sattvaturīyatattvam \|\|

iti tṛtīye śrī-vidura-praśne tasya tādṛśa-māhātmyāt tatra śabda-yoniṁ
niśvāsa-vyañjita-veda-vṛndaṁ manomayaṁ citte
śrī-vāsudevavan-manasyupāsyaṁ sattvaṁ śuddha-sattvātmakaṁ bhagavattatvaṁ
tasya caturvṛhatve caturtha tattvam ity arthaḥ \| tathā ca
viṣṇu-dharmottare śrī-vajraṇa pṛṣṭam---

> kastv asau bāla-rūpeṇa kalpānteṣa pūnaḥ punaḥ \|

pṛṣṭo yo na tvayā jñātas tatra kautūhalaṁ mama \|\| iti \|

atra śrī-mārkaṇḍeyenottaritaṁ---

> bhūyobhūyo mayā dṛṣṭastv asau devo jagatpattiḥ \|
>
> kalpakṣaye na vijñātaḥ sa māyāmohitena vai \|\|
>
> kalpakṣaye tu taṁ devaṁ prapitāmahāt \|

aniruddhaṁ vijānāmi pitaraṁ te jagat-patim \|\|iti \|

asya pādma-bṛhat-sahasra-nāmni māhātmya-nāmāni caitāni---

> aniruddho bṛhad-brahma prādyamnir viśva-mohanaḥ \|
>
> caturātmā catur varṇaś catur yuga-vidhāyakaḥ \|
>
> catur bhedaika-viśvātmā sarvotkṛṣṭāṁśakoṭisūḥ \|

śrī-gopālottara-tāpinyāṁ āśrayātmeti tu asaupraṇavārthatvenāpi
darśitaḥ---

> rohiṇī-tanayo rāmaḥ akārākṣara-sambhavaḥ \|
>
> taijasātmaka-pradyumna ukārākṣara-sambhavaḥ \|\|
>
> prājñātmako\'niruddho vai makārākṣara-sambhavaḥ \|

ardha-mātrātmakaḥ kṛṣṇo yasmin-viśvaṁ pratiṣṭhitam \|\|iti \|

ataḥ śrī-kṛṣṇa-vyūhatvenānyāniruddhatvāt-paramatvam apīti \| balinaṁ
tato balīti pāṭhastu śrī-harivaṁśokta-śakti-prahārādinā bāṇa-nirjayāt
nāgapāśair iti sākṣād yuddhāśaktyā kumbhāṇḍa-vacanena māyayā sarpāstair
babandheti jñeyam \| tathā ca śrī-viṣṇu-purāṇe---

> yudhyamāno yathā-śakti yadā vīreṇa nijitaḥ \|

māyayā yuyudhe tena sa tadā mantricoditaḥ \|\|iti \|

niśamya śrutveti kanyā-gārād-bahir yuddhāt kiṁ vā, niśāmyeti pāṭhaḥ \|
tathā ca śrī-hari-vaṁśe---

nāgair viceṣṭitaṁ dṛṣṭvā uṣā prādhumnimāturā ity-ādi tat-tad-vistāraś ca
tata eva jñeyaḥ aśraṇāṁ kalā dhārā rūpā vibhāgā yayoste akṣiṇī yasyāḥ sā
arodīti vaktavye araudiṣīd ity ārṣaṁ padam arautsīd iti pāṭheti
irubhāvaḥ ārṣaḥ \|\|35\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** aniruddhasya bandhaḥ
śrī-kṛṣṇa-sandarbhe vākhyātaḥ bali-nandanaḥ virodha-lakṣaṇāyāḥ tasya
dukhadaḥ putra ity arthaḥ \| balīti śrī-kṛṣṇecchayedānī viparyayād iti
jñeyam \|\|35\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** aśrūdhare akṣiṇī yasyāḥ
sā kalivalī kāma-dhenū arautsīd ity ārṣam arodīd ity arthaḥ---

> vyaṣṭīnām antarātmānaṁ śveta-dvīpeśam aṁśataḥ \|

bāṇo\'badhnāt-prabhor līlā-śaktir evātra kāraṇam \|\|35\|\|

**\...**

iti sārārtha-darśinyāṁ harṣiṇyāṁ bhakta-cetasām \|

dvi-ṣaṣṭitama etasmin daśame'jani-saṅgataḥ \|\|

**\...**

iti śrīmad-bhāgavate mahā-purāṇe brahma-sūtra-bhāṣye pāramahaṁsyaṁ

saṁhitāyāṁ vaiyāsikyāṁ daśama-skandha-nirodha-līlā uttrārdhe

'nirudda-bandhonāmo dvi-ṣaṣṭitamo'dhyāyaḥ \|

\|\| 10.62\|\|

\(63\)

## triṣaṣṭitamo'dhyāyaḥ

### śrī-kṛṣṇa-bāṇāsura-saṁgrāmaḥ, tatra māheśvara-jvareṇa maheśvareṇa ca kṛtā bhagavat-stutiḥ \|

**\|\| 10.63.1 \|\|**

**śrī-śuka uvāca---**

**apaśyatāṁ cāniruddhaṁ tad-bandhūnāṁ ca bhārata \|**

**catvāro vārṣikā māsā vyatīyur anuśocatām \|\|**

**śrīdhara-svāmī (bhāvārtha-dīpikā) :**

tri-yuk-ṣaṣṭitame cātha bāṇa-yādava-saṅgare \|

stutir jvareṇa rudreṇa bāṇa-bāhumido hareḥ \|\|1\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** saṅgaraḥ saṅgrāmaḥ \|
bāṇa-bāhūn bhinattīti tathā tasya \| tad-bandhūnām aniruddha-bandhūnām
\| tad iti ṣaṣṭhayā lugārṣaḥ \| tasya bandhūnām, cāddāsādīnām ity arthaḥ
\| vārṣikā varṣā-kālīnāḥ \| vaiśākha-śukla-dvādaśyām ūṣāyāḥ
svapna-darśanam \| sapta-rātreṇa te bhīru darśayiṣyāmy ahaṁ priyam iti
hari-vaṁśe citralekhokter jyeṣṭa-kṛṣṇa-pakṣe\'niruddha-haraṇāt
ṣaṇmāseṣvatīteṣu vārṣikā api catvāro māsā gatās tato
mārga-māsārambho\'bhūt \| he bhārateti
bharata-vaṁśa-śreṣṭha-pāṇḍu-vaṁśodbhavas tvaṁ kṛṣṇa-līlā-mogdhyaṁ
jānāsyeveti bhāvaḥ \|\|1\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tv arthe ca śabdo
bhinnopakramāt \| kiṁ vā, apy arthe, apaśyatām api tasya bandhūnāṁ
sarva-yādavānām, cakārād āsadāsyādīnāñ ca, anu nirantaram, śocatāṁ
satyam, viśeṣeṇātīyur mārga-māsārambho\'bhūd ity arthaḥ \|
vaiśākha-śukla-dvādaśī-rātrāvūṣāyāḥ svapnānantaram sapta-rātreṇa te
bhīru darśayiṣyāmyahaṁ priyam \[ha.vaṁ. 2.118\|30\] iti
śrī-harivaṁśokta-citralekhā-vākyānusāreṇa
jyeṣṭha-prathame\'niruddha-haraṇāt ṣaṇmāseṣvatīteṣv api catvāro māsā iti
prāvṛṣi yuddhodyamādy asambhavāt \| kiṁ vā, śrī-bhagavad icchayā
bāṇāniruddhayor yuddhāpekṣayā vilambanāt, ato vārṣikā apīty arthaḥ \|
yad vā, śrī-vādarāyaṇi mate varṣārambha eva tad-dharaṇād iti dika \|
śrī-bhagavati sākṣāt-tatraiva virājamāne\'py
aniruddha-vṛttājñānādinānuśocanād āścaryeṇa sambodhayati---bhārateti \|
yathā tvat-pūrvaja bhārata-kula-yuddhādāvabhimanyu patanādāvapy
ajñavat-tasya ceṣṭitaṁ tatheti bhāvaḥ \|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tvartha ca-śabdaḥ
bhinnopakramāt tasya bandhanāṁ sarva-yādavānāṁ cakārād-dāsa-dāsyādīnāñ
ca anu nirantaraṁ śocatāṁ satāṁ \| viśeṣeṇātīyuḥ mārga-māsārambho\'bhūd
ity arthaḥ \| vaiśākha-śukla-dvādaśī-rātrau uṣāyāḥ svapnānantaraṁ
sapta-rātreṇa te bhīru darśayiṣyāmyahaṁ priyam iti
śrī-harivaṁśokta-citralekhāvākyānusāreṇa jyeṣṭha-prathame
śrī-aniruddha-haraṇāt ṣaṇmāseṣvatīteṣv api vārṣikāś catvāro māsā iti
te\'pīty arthaḥ \| ato\'traiva vā pūrva-cakārānvayaḥ teṣu tv adhikā
cintā jātety abhiprāyāt he bhārata bharata-kulaśreṣṭha !
pāṇḍava-kulodbhaveti tvaṁ punar etac-chrī-bhagavato līlā-maugdhyaṁ
jānāsyeveti-bhāvaḥ \|\|1\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** vārṣikāś catvāro māsā apīty arthaḥ
\| vaiśākha-śukla-dvādaśyāṁ tasyāḥ svapna-darśanam iti śrī-hari-vaṁśe
\|\|1\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tat-tasyāniruddhasya
karma ca yuddhādikam \|\|2-5\|\|

**\...**

**\|\| 10.63.2 \|\|**

**nāradāt tad upākarṇya vārtāṁ baddhasya karma ca \|**

**prayayuḥ śoṇita-puraṁ vṛṣṇayaḥ kṛṣṇa-daivatāḥ \|\|**

**śrīdhara-svāmī (bhāvārtha-dīpikā) :** karma ca yuddhādikam \|\|2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tad aniruddha-bandhanam
\|\|2\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tat-tadā tasyeti vā, upa
samope, ākarṇya guhyatvena karṇe kathanāt, sarvajña-śiromaṇinā
śrī-bhagavatā svayaṁ tad apratipādanaṁ tu
samudra-koṭi-gambhīra-svabhāvatvena laukika-līlā-pekṣayā vā,
śrī-nārada-pratiṣṭhārthaṁ vā \| evam agre\'pi jñeyam \| prakarṣeṇa
mahodyamādinā yayuḥ, yataḥ kṛṣṇaḥ sākṣād-bhagavān eva devatā iṣṭa-devo
yeṣāṁ te, tadādeśād iti kiṁ vā, tat-prasādena sarva-sampatti-sad-bhāvād
iti bhāvaḥ \|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tat-tasyāniruddhasya
ṣaṣṭhī-lukachāndasaḥ upa samīpe ākarṇya guhyatvena karṇe kathanāt
prakarṣeṇa mahodyamena yayuḥ yataḥ kṛṣṇas tat-pitāmaha-rūpaḥ svayaṁ
bhagavān eva devatā paramārādhyo yeṣāṁ te iti bhayābhāvaḥ sūcitaḥ
tac-chabdena tasya gamanaṁ sūcitaṁ teṣāṁ tad anugāmitvāt \|\|2\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** tat tasya bhagavān iti svayaṁ
sarvajñatvāt-tan-mahimañ ca eva bāṇa-manyāṁś ca prati svaparābhavena
tan-mahimānaṁ dayitum iti bhāvaḥ \|\|2-23\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tat-tasyāniruddhasya
karma ca yuddhādikam \|\|2-5\|\|

**\...**

**\|\| 10.63.3 \|\|**

**pradyumno yuyudhānaś ca gadaḥ sāmbo'tha sāraṇaḥ \|**

**nandopananda-bhadrādyā rāma-kṛṣṇānuvartinaḥ \|\|**

**śrīdhara-svāmī (bhāvārtha-dīpikā) : rāma-kṛṣṇānuvartina** iti tau
purato nirgatāv ity arthaḥ \|\|3\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tau* rāma-kṛṣṇau \| *ity
artha* iti---anuvartanam agrasthasyaiva bhavatīti bhāvaḥ \|\|3\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **atha** api \|
[yuddhādāviṣṭa]{.mark} prasiddhāḥ, **sāraṇo**\'pi yad vā,
sāmbasyānantaram iti rāma-kṛṣṇānuyāne teṣāṁ krama uktaḥ \|
**nandādayaḥ** pārṣada-pravarā yādava-viśeṣāḥ \| ādya-śabdena
kṛtavarmādayo yadu-vīrāḥ \| yad vā, nando gopendra upanandas tad-bhrātā
bhadro bhadrasenā gopa-senādhyakṣaḥ \| ādya-śabdāt śrīdāmādayaḥ, prāyas
teṣāṁ śrī-kṛṣṇa-snehena dvārakāyām eva nivāsāt \| sadā prayāṇād vā \|
kiṁ vā, śrī-rudreṇa saha śrī-kṛṣṇasya yuddha-śaṅkayā sneha-bhareṇa
drutaṁ vrajāt tadānīm evāgamanāt \| tataś cātha-śabdasyātraivānvayaḥ \|
nandādyā api pradyumnādīnāñ ca **rāma-kṛṣṇānugamane** yathā-pūrvam
agryatvam \| rāmasyādāv uktir agrajatvāt \| kiṁ vā,
sneha-bharaṇo\'nujasyāgre prayāṇāt \| iti sarveṣāṁ ramaṇād rāmaḥ,
snehenākarṣaṇāc ca kṛṣṇa iti \|\|3\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : pradyumna** iti yugmakam \|
atha **sāmbasya** anantaram iti **rāma-kṛṣṇānuyāne** teṣāṁ krama uktaḥ
**nandādayo**\'tra pārṣada-pravarā yādava-viśeṣāḥ sametāḥ snehena
militāḥ samantāt nairantaryeṇety arthaḥ \|\|3-4\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.4 \|\|**

**akṣauhiṇībhir dvādaśabhiḥ sametāḥ sarvato diśam \|**

**rurudhur bāṇa-nagaraṁ samantāt sātvatarṣabhāḥ \|\|**

**śrīdhara-svāmī (bhāvārtha-dīpikā) : sarvato-diśam** ity
asyottareṇānvayaḥ \|\|4\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** uttareṇa **sarvatodiśam**
\| bhajyamāne purodyāne ity-ādinā sarvato-diśam abhiniryayāv ity anena
vānvayaḥ \|\|4\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā),** vaiṣṇava-toṣaṇī :

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sametāḥ snehenānyonyaṁ
militāḥ santaḥ, samantāt nairantaryeṇety arthaḥ \| yataḥ sātvateṣu
yādaveṣu ṛṣabhāḥ śreṣṭhāḥ, pakṣāntare gopendrādīnāṁ sadbhāve\'pi
sātvata-rṣabhā ity uktiḥ chatriṇo gacchanti\' iti nyāyāt \| kiṁ vā,
skāndoktaprāmāṇyena yādavairabhinnatayā teṣām api yādavatvāt yad vā,
sātvatā bhagavad-bhaktās teṣu ṛṣabhāḥ \|\|4\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.5 \|\|**

**bhajyamāna-purodyāna-prākārāṭṭāla-gopuram \|**

**prekṣamāṇo ruṣāviṣṭas tulya-sainyo'bhiniryayau \|\|**

**śrīdhara-svāmī (bhāvārtha-dīpikā) :** bhajyamānāni purodyānādīni \|
dvandvaikavad bhāvaḥ \| aṭṭālāḥ prākārād uparitanāny unnata-sthānāni \|
**abhiniryayau** bāṇaḥ \|\|5\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tulya-sainyo
dvādaśākṣauhiṇī-sainyaḥ \| pure dvādaśākṣauhiṇy avasthitis tu
rudra-yoga-balād dhyeyā \|\|5\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** purasyodyānādīnāṁ
yathottaramāntaratvam utkṛṣṭatvaṁ vā, prakarṣeṇa carādi-dvārā
pratyakṣavena cekṣamāṇaḥ, tulya-sainyā dvādaśākṣauhiṇī-sahita iti
bhāvata eva tat-tatsainyasya sadbhāvāt \| kiṁ vā, sainyādhikye\'pi
durmadena sāmyārtham anyatyāgāt, ato\'bhimukhe niryayo purāt \|\|5\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhajyamāneti
samāhāra-dvandva-garbhaḥ karma-dhārayaḥ prakarṣeṇa sainya gaṇa nādinā
īkṣamāṇaḥ tulyasainya iti sainyādhikye'pi durmadenātmanaḥ
sanyāya-yuddhatvaṁ darśayitum anya go bodhyate atabhimukhe niyaṁyo purāt
\|\|5\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bāṇārtham iti \|
tad-duḥkha-saṅga-doṣa-vyañjanām iti bhāvaḥ \| bhagavān iti sarvajño'pi
svaparābhavena bāṇa-manyāṁś ca tan-mahimānaṁ darśayitum iti bhāvaḥ iti
prāñcaḥ \| bhagavato yuddhotsāhasukha-sampādanārthaṁ naralolatve\'pi
rāmādhavatārato lakṣaṇyana sarvotkarṣakhyāpanārthañ ca līlā-śaktipreritā
yogamāyaiva brahmāṇam iva tam api tadīyān api viśeṣato mohayāmārova ata
evoktaṁ bhakti-rasāmṛta-sindhau brahma-rudrādimohanam iti navīnāścāhuḥ
\|\|5-12\|\|

**\...**

**\|\| 10.63.6 \|\|**

**bāṇārthe bhagavān rudraḥ sa-sutaḥ pramathair vṛtaḥ \|**

**āruhya nandi-vṛṣabhaṁ yuyudhe rāma-kṛṣṇayoḥ \|\|**

**śrīdhara-svāmī (bhāvārtha-dīpikā) :** sutaḥ skandas tat sahitaiḥ
pramathair gaṇaiḥ \| rāma-kṛṣṇābhyāṁ yuyudhe \|\|6-12\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** suta-padena gaṇeśo na
grāhyas tad-yuddhāśravaṇāt \| pramathāḥ syuḥ pāriṣadāḥ ity amaraḥ \|
bhagavān iti---svayaṁ sarvajño\'pi svaparābhaveṇa bāṇamanyāṁś ca prati
kṛṣṇa mahimānam abodhayad iti bhāvaḥ \| tṛtīyārthe ṣaṣṭhī rāma-kṛṣṇayor
iti \|\|6\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhagavān bhaktavatsala
iti bhāvaḥ \| ato rudbhaktānāṁ duḥkhaṁ drāvayatīti rudraḥ, ata eva
rāma-kṛṣṇābhyām api yuyudhe, anyathā bhaktopekṣayā tayor evāprīter iti
bhāvaḥ \|\|6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bāṇārtham iti tad
dussaṅga-doṣavyañjanārtham ity arthaḥ \| bāṇārtha iti sapta-myantaṁ
kacit kiṁ ca, bhagavān iti svayaṁ sarvajñatvāt-tanmahimajña eva kiṁ tu
bāṇamanyāṁś ca prati svaparābhavena tan-mahimānaṁ darśayitum iti bhāvaḥ
\|\| 6\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.7 \|\|**

**āsīt su-tumulaṁ yuddham adbhutaṁ roma-harṣaṇam \|**

**kṛṣṇa-śaṅkarayo rājan pradyumna-guhayor api \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sutum alaṁ susaṅkulam
tumulaḥ kali-vṛkṣe nā klībaṁ tu raṇa-saṅkule iti medinī \|\|7\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sutumulam
atyanta-saṅkulam, atodbhataṁ lokātītaṁ vismayāvaha vā, ata eva
lomaharṣaṇaṁ sāgeṣu pulakodgamakaram \| evam ādau sāmānye noktvā
paścād-viśeṣeṇa dvandva-yuddham āha---kṛṣṇeti sārdhana \|
tādṛśa-yuddhena kiṁ vā, śrī-kṛṣṇena saha śrī-śaṅkarasya yuddhena
vismayādāha---he rājan iti \| yad vā, rājamāno dvandvatvena
śobhamāno\'pratihato vā \|\|7\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sutumulam atyanta-saṅkulam
ato\'dbhutam ata eva lomaharṣaṇaṁ śravaṇād api pulakodgamakaram evam
ādau sāmānyenoktvā paścād-viśeṣeṇa dvandva-yuddham āha---kṛṣṇati
sārdhana \|\|7\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.8 \|\|**

**kumbhāṇḍa-kūpakarṇābhyāṁ balena saha saṁyugaḥ \|**

**sāmbasya bāṇa-putreṇa bāṇena saha sātyakeḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : sātyakeḥ saṁyuga** āsīd ity
anvayaḥ \|\|8\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **saṁyugaḥ**
**kumbhāṇḍa-kūpakarṇābhyāṁ** **saha balena** balasya \|\|8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : kumbhāṇḍa-kūpakarṇābhyāṁ saha
balena** balasya **saṁyuga** āsīt \|\|8\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.9 \|\|**

**brahmādayaḥ surādhīśā munayaḥ siddha-cāraṇāḥ \|**

**gandharvāpsaraso yakṣā vimānair draṣṭum āgaman \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yuddham iti śeṣaḥ
\|\|9\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** surādhīśādīnāṁ
yathottaraṁ didṛkṣāyāṁ nyūnatvam, śrī-rudra-prabodhārthaṁ
śrī-brahmādīnām evāgamane prādhānyāt \|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** brahmā ādir yeṣāṁ te
surādhīśāḥ etad ādīnāṁ yathottaraṁ nyūnatvam \|\|9\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.10 \|\|**

**śaṅkarānucarān śaurir bhūta-pramatha-guhyakān \|**

**ḍākinīr yātudhānāṁś ca vetālān sa-vināyakān \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ḍākinyaḥ kāla-khaṇḍāśanyaḥ
\|\|10\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śaṅkareti yugmakam \|
preta-mātṛ-piśācāṁś ceti pāṭhaḥ kāśyādau \| bhūtamātreti pāṭhe tu paunar
uktyaṁ samādheyaṁ devamātṛbhyo gauryādibhyo\'nyā etā bhūta-mātaraḥ
drāvayāmāsaiva natvavadhīt yataḥ svabhaktasya śaṅkarasyānucarān
śārṅga-dhanuṣaś cyutaiḥ nissatair iti karuṇa-māhātmyaś ca darśitam
\|\|10-11\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ), viśvanātha-cakravartī (sārārtha-darśiṇī) :** *na
vyākhyātam.*

**\...**

**\|\| 10.63.11 \|\|**

**preta-mātṛ-piśācāṁś ca kuṣmāṇḍān brahma-rākṣasān \|**

**drāvayām āsa tīkṣṇāgraiḥ śaraiḥ śārṅga-dhanuś-cyutaiḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kū īṣadūṣmā aṇḍeṣu bījeṣu
yasya sa kūṣmāṇḍaḥ \| tad ākārasvāc chiva-gaṇo\'pi kūṣmāṇḍaḥ \|
śaṅkarasya svabhaktatvena tad anucarān-bhūtādīnkevalaṁ drāvayāmāsa na tv
avadhīt, bhaktavatsalatvāt \|\|11\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śrī-śaṅkareṇa saha
yuddhe\'grato\'bhisṛtāṁs tadīya-gaṇānādau śrī-kṛṣṇo bhaṅga prāpayāmāsety
āha---śaṅkareti dvābhyām \| bhūtā devayoniviśeṣāḥ, bhūtādīnāṁ
yathottaram ugratvam apakṛṣṭatvaṁ vā jñeyam \| pretāḥ piśāca-viśeṣāḥ,
drāvayāmāsaiva, na tvavadhīt, yataḥ śaṅkarasyānucarān,
śārṅga-dhanuścyutair niḥsṛtair iti amoghatvaṁ vegavattvādikañ ca sūcitam
\|\|11\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.12 \|\|**

**pṛthag-vidhāni prāyuṅkta pināky astrāṇi śārṅgiṇe \|**

**praty-astraiḥ śamayām āsa śārṅga-pāṇir avismitaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** avismitas
tulya-samarthatvāt \|\|12\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** divyāni brahmāstrādīni,
pṛthag asaṅkīrṇatayā prāyukta pṛthag-vidhānīti pāṭhe pāṭhāntare\'pi sa
evārthaḥ \| śāṅgiṇe śrī-śiva-viṣayakādrāt
sarva-saṁhāraka---cakrādi-vyatirekeṇa kevalaṁ dhanuṣaiva yudhyamānāyety
arthaḥ \| evaṁ pinākīti śāṅgapāṇir iti ca tat-tad-dhanuṣaiva yuddhāt,
avismitaḥ śrī-rudreṇa tat-tat-samprayoge\'pi garva-rahitaḥ \| yad vā,
tādṛśa-yuddhe\'pi na vigataṁ smitaṁ yasya saḥ \|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** dibyāni brahmāstrādīni pṛthak
asaṅkīrṇatayā prāyukta pṛthag-vidhānīti-pāṭhe sa evārthaḥ śāṅgiṇe
pinākīti cobhayor api dhanur ādānam uktaṁ tac̄ca
parama-nyāya-yuddhāṅgīkāra-vyañjakam avismitaḥ sāvahelaḥ \|\|12\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.13 \|\|**

**brahmāstrasya ca brahmāstraṁ vāyavyasya ca pārvatam \|**

**āgneyasya ca pārjanyaṁ naijaṁ pāśupatasya ca \|\|**

**śrīdhara-svāmī (bhāvārtha-dīpikā) :** praty astrāṇy
evāha---brahmāstrasyeti \| naijaṁ nārāyaṇāstram \|\|13-14\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** na hy asyānyatamaṁ kiñcid
astraṁ pratyavakarṣaṇam ity ukter brahmāstrasya brahmāstram eva
pratyastram iti bhāvaḥ \|\|13\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** naijaṁ nijam ity arthaḥ
\| ha harṣe cārthe vā, athānantaram eva jṛmbhitaṁ jṛmbhā-yuktaṁ santaṁ
mohayitvā stambhayitvā \| yad vā, visañjña kṛtvā, tathā ca
śrīihari-vaṁśe---

> saśaraḥ sadhanuścaiva harastenāśu jṛmbhitaḥ \|

sañjñāṁ na lebhe bhagavān vijetāsurarakṣasām \|\| \[vi.upu 50 125\|5\]
iti,

asyādīnāṁ yathottaraṁ dūrastha ghātane śreṣṭhayam \|\|13-14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** brahmāstrasya kṛte
brahmāstraṁ prāyuṅkteti pūrveṇaivānvayaḥ naijaṁ nijaṁ
svārthe\'ṇ\|\|13\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** pratyastrāṇyev
āha---brahmāstrasya śamanārthaṁ brahmāstraṁ prāyuṅakteti
pūrveṇaivānvayaḥ najaṁ nārāyaṇāstram \|\|13-14\|\|

**\...**

**\|\| 10.63.14 \|\|**

**mohayitvā tu giriśaṁ jṛmbhaṇāstreṇa jṛmbhitam \|**

**bāṇasya pṛtanāṁ śaurir jaghānāsi-gadeṣubhiḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** jṛbhaṇāstreṇa
nidrotpādakāstreṇa \| jṛbhitaṁ jātāsphoṭam jṛbhitaṁ karaṇe strīṇāṁ
mohāsphoṭitayor api iti medinī \|\|14\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** jṛmbhitaṁ jambhāy uktaṁ
santaṁ mohayitvā, tathā ca hari-vaṁśe

> saśaraḥ sadhanuścaiva harastenāśu jṛmbhitaḥ \|
>
> sañjñāṁ na lebhe bhagavān vijetāsurarakṣasām \|\|iti

asyādīnāṁ yathottaraṁ dūrastha-ghātena śreṣṭhyam \|\|14\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ), viśvanātha-cakravartī (sārārtha-darśiṇī) :** *na
vyākhyātam.*

**\...**

**\|\| 10.63.15 \|\|**

**skandhaḥ pradyumna-bāṇaughair ardyamānaḥ samantataḥ \|**

**asṛg vimuñcan gātrebhyaḥ śikhināpākramad raṇāt \|\|**

**śrīdhara-svāmī (bhāvārtha-dīpikā) :** śikhinā mayūreṇa vāhanena
\|\|15\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** śikhinau vahni. kekinau
ity amaraḥ \|\|15\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ śrī-kṛṣṇasya
jayamuktvā anyeṣām api tadīyānām āha---skanda iti dvābhyām \| śikhinā
hetunā, tad abhāve\'tyantapīḍyā bhaṅge\'pyaśakta iti bhāvaḥ \|\|15\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ śrī-kṛṣṇasya jayam uktvā
tadīyānām āha---skanda iti dvābhyām \|\|15\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** skandaḥ kātikeyaḥ śikhinā
mayūreṇa saha \|\|15-19\|\|

**\...**

**\|\| 10.63.16 \|\|**

**kumbhāṇḍa-kūpakarṇaś ca petatur muṣalārditau \|**

**dudruvus tad-anīkāni hata-nāthāni sarvataḥ \|\|**

**śrīdhara-svāmī (bhāvārtha-dīpikā) :** tayor anīkāni \| hatī nāthī
yeṣāṁ tāni \|\|16\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sarvato dudruvuḥ
\|\|16\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** baladevasya muṣalenāhitī,
sarvata itas tataḥ sarvāṇīti vā \| evaṁ sāmbenāpi bāṇaputro nirjjita iti
jñeyam \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kumbhāṇḍa iti \| evaṁ
sāmbenāpi bāṇaputro nijita iti jñeyam \|\|16\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.17 \|\|**

**viśīryamāṇaṁ sva-balaṁ dṛṣṭvā bāṇo'ty-amarṣitaḥ \|**

**kṛṣṇam abhyadravat saṅkhye rathī hitvaiva sātyakim \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** saṅkhye yuddhe saṅkhya
samitiḥ iti medinī \|\|17\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** viśīryamāṇaṁ bhaṁga
kṣayaṁ vā prāpnuvat, svasya balaṁ sainyam \| yad vā, sātyakinā saha
yuddhe sva-sāmarthyaṁ kṣīyamāṇaṁ dṛṣṭvā anena saha yuddhe vṛthā
sva-śakti-kṣapaṇenālam, mukhyatamena śrī-kṛṣṇenaiva yudhyeyeti tam
abhyadravat, drutam abhimukhe āpatat, yato rathī nandīśvara-sārathikaṁ
ratham ārūḍhḥ sann ity arthaḥ \| tathā ca śrī-viṣṇu-purāṇe---

> nandīśa saṅgṛhītāśvam adhirūḍho mahāratham \|
>
> bāṇas tatrāyayau yoddham \|\| \[vi.pu 5.33.28\] iti,

saṅkhye dvandva-yuddhe tyaktum ayogyapi sātyakiṁ hitvaiva, na tu
jitvopekṣya vetyeva-śabdārthaḥ, yato\'tyam arṣaṇaḥ \|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** svasya balaṁ sainyaṁ saṅkhye
dvandva-yuddhe \|\|17\|\|

**j**---------------------------------------------------------------------------------------------------------------------

**īva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.18 \|\|**

**dhanūṁṣy ākṛṣya yugapad bāṇaḥ pañca-śatāni vai \|**

**ekaikasmin śarau dvau dvau sandadhe raṇa-durmadaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ekaikasmin-dhanuṣi
\|\|18\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vai api, pañcaśatāny api,
yato raṇe durmado\'timattaḥ \| kiṁ vā, ahaṁ mahāyoddhā
sarva-vijayītyādir duṣṭo mado\'bhimāno yasya saḥ \|\|18\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** raṇa-durmado raṇe
durabhimānaḥ \|\|18\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.19 \|\|**

**tāni ciccheda bhagavān dhanūṁṣi yugapad dhariḥ \|**

**sārathiṁ ratham aśvāṁś ca hatvā śaṅkham apūrayat \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** apūrayad avādayat
\|\|19\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yugapac cic-cheda, tac-ca
śaramocanāt prāk sandhānakāla eveti jñeyam \| yato bhagavān
sarvaiśvarya-yuktaḥ \| sārathyādīnāṁ yathākramam upari sthitānāṁ
tathaiva hananam, tat-tat-saṁhārāddhariḥ \|\|19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yugapac ciccheda tac-ca
śarasandhāna kāla eveti jñeyam etac ca līlā-mātram ity āha bhagavān
sarveśvarya-yuktaḥ sārathyādīnāṁ yathā-kramam upari-sthitānāṁ hananaṁ
tat-tat-saṁhārād dhariḥ \|\|19\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.20 \|\|**

**tan-mātā koṭarā nāma nagnā mukta-śiroruhā \|**

**puro'vatas the kṛṣṇasya putra-prāṇa-rirakṣayā \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tan-mātā bāṇa-mātā \|
śrī-harivaṁśānurodhena mahā-tapasā śrī-śiva-putratāṁ prāptasya tasya
pārvatī-mātṛkatvāt koṭārākhyā pārvatyā kācin mūrtiḥ śrī-hari-vaṁśādau
koṭavī iti prasiddhā \| tathā hi bāṇaṁ trāyasva deveśi devi tvam iti
śivādiṣṭayā pārvatyā gaccheti lambe śīghraṁ tvaṁ bāṇasya rakṣaṇaṁ prati
ity uktāṁ lambām adhikṛtya tad-vākyam---

> kṛṣṇasyaikasya tad-rūpaṁ darśayat-pārśvam āgatā \|
>
> antardhānam upāgamya tyaktvā sā vāsasī punaḥ \|\|
>
> paritrāṇāya bāṇasya vijayādhiṣṭhitā punaḥ \|
>
> pramukhe vāsudevasya dig-vāsāḥ koṭavī sthitā \|\|

asyārthaḥ---darśayat adarśayat \| vijayayā vijayā-nāmnyā
pārvatī-sakhyādhiṣṭhitā kṛtasāhāyyā \| yad vā, pārvatyaivādhiṣṭhitā
tan-mati-viśeṣa ity arthaḥ \| lambaiva koṭavīti \| viṣṇu-purāṇe
tu---koṭavī nāma mantramayī daitya-kula-devatā nagnā daiteya-vidyābhūt
koṭavī purato hareḥ iti \| bāṇa-mātā tv aśanānāmnyasti bāṇa-jyeṣṭhaṁ
putra-śatam aśanāyāṁ tato\'bhavat iti ṣaṣṭha-skandhokteḥ \|\|20\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tasya bāṇasya māteti
śrī-harivaṁśoktānusāreṇa mahā-tapasā śrī-śiva-putratāṁ prāptasya tasya
śrī-pārvatīmātṛkatvāt koṭarākhyā śrī-pārvatyāḥ kācin-mattiḥ, tathā ca
śrī-hari-vaṁśe bāṇaṁ trāyasva devi tvam \[ha.vaṁ. 2.126\|108\] iti
śrī-śivādiṣṭayā śrī-pārvatyā gacchehi lambe śīghraṁ tvaṁ
bāṇa-saṁrakṣaṇaṁ prati \[ha.vaṁ. 2.126\|109\] ity uktāṁ
lambāmadhikṛtya---

> kṛṣṇasyaikasya tad-rūpaṁ darśayat-pārśvam āgatā \|
>
> antardhānam upāgamya tyaktvā sā vāsasī punaḥ \|\|
>
> paritrāṇāya bāṇasya vijayādhiṣṭhitā punaḥ \|

pramukhe vāsudevasya dig-vāsāḥ koṭavī sthitā \|\| \[ha.vaṁ. 2.50
125\|110-111\] iti \|

asyārthaḥ---darśayat adarśayat, vijayayā vijayā-nāmnyā pārvatīsakhyā
adhiṣṭhitā kṛta-sāhāyyāḥ yad vā, pārvatyādhiṣṭhitā tan-mūttiviśeṣa ity
arthaḥ \| lambaiva koṭavīti, tad-viśeṣaś ca tata eva jñeyaḥ,
śrī-viṣṇu-purāṇe tu koṭavī nāma mantramayī daityakula-devatā, tathā ca
tatra nagnā deteyavidyābhūt koṭavī purato hareḥ \[vi.pu 5\|33\|36\] iti
\| ito\'trāpi \| koṭarīti pāṭhaḥ kvacit \|\|20\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tasya bāṇasya māteti
śrī-harivaṁśānusāreṇa mahā-tapasā śrī-śiva-putratāṁ prāptasya tasya
pārvatīmātṛkatvāt koṭarākhyā pārvatyāḥ kācin-mūrtiḥ śrī-harivaṁśādī
koṭarīti prasiddhā, tathā-ca śrī-hari-vaṁśe bāṇaṁ trāyasva devi tvam iti
śivādiṣṭayā pārvatyā gacchetilambe śīghraṁ tvaṁ bāṇa-saṁrakṣaṇaṁ prati
ity uktāṁ lambāmadhikṛtya vākyam---

> kṛṣṇasyaikasya tad-rūpaṁ darśayat-pārśvam āgatā \|
>
> antardhānam upāgamya tyaktvā sā vāsasī punaḥ \|\|
>
> paritrāṇāya bāṇasya vijayādhiṣṭhitā punaḥ \|

pramukhe vāsudevasya dig-vāsāḥ koṭavī sthitā \|\| \[ha.vaṁ. 2.50
125\|110-111\]

asyārthaḥ darśayat adarśayat vijayayā vijayānāmnyā pārvatī-sakhyā
adhiṣṭhitā kṛtasāhāyyā yad vā, pārvatyaivādhiṣṭhitā tan-mūrti-viśeṣa ity
arthaḥ \| lambaiva koṭarīti tad-viśeṣaś ca tato jñeyaḥ śrī-viṣṇu-purāṇe
tu koṭarī nāma mantramayī daitya kuladevatā \| tathā ca tatra nāmnā
daiteya-vidyābhūt-koṭarī purato hareḥ iti ity atotrāpi koṭavīti pāṭhaḥ
kacit rirakṣayā rirakṣiṣayā \|\|20\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** koṭarā pārvatyā eva
mūrtir daityopāsyā koṭarīti cānyatrāsyāḥ sañjñā rirakṣayā rirakṣiṣayā
\|\|20\|\|

**\...**

**\|\| 10.63.21 \|\|**

**tatas tiryaṅ-mukho nagnām anirīkṣan gadāgrajaḥ \|**

**bāṇaś ca tāvad virathaś chinna-dhanvāviśat puram \|\|**

**śrīdhara-svāmī (bhāvārtha-dīpikā) :** anirīkṣamāṇas tiryaṅmukho
babhūveti \|\|21\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** gadāgraja iti---gadasyāpi
tādṛśa-śakti-paramparā virājate\'tra tu kimadbham iti bhāvaḥ \| tatas
tan-mātṛ-nagnībhavanānantaram \| abhūd iti śeṣaḥ \| tāvattadā \|\|21\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** gadāgraja iti
nija-sarva-sad-guṇa-prakaṭanārthaṁ yadukule śrī-vasudeva-putratayā
padasyāgre prādurbhūtasya tasya tad-yuktam eveti bhāvaḥ \|\|21\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tata ity ardhakam \|
gadāgraja iti gadasyāpi tādṛśa-śaktiparamparā virājate tatra tu
kimāścaryam iti bhāvaḥ \| tatra ṭīkāyāṁ yoddhum abhyadhāvad iti śeṣa ity
arthaḥ \| jvaro\'yuddhayateti śeṣa iti cit-sukhaś ca \|\|21\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** anirīkṣamāṇas tiryaṅmukho
babhūva \|\|21\|\|

**\...**

**\|\| 10.63.22 \|\|**

**vidrāvite bhūta-gaṇe jvaras tu tri-śirās tri-pāt \|**

**abhyadhāvata dāśārhaṁ dahann iva diśo daśa \|\|**

**śrīdhara-svāmī (bhāvārtha-dīpikā) :** jvaras tu yoddhum abhyadhāvad
iti \|\|22\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** abhyapadyata prāpa \|
śrī-hari-vaṁśe jvara-svarūpam uktam---

> jvaras tripādas triśirāḥ ṣaḍbhujo navalocanaḥ \|

bhasma-praharaṇo raudraḥ kālāntaka-yamopamaḥ \|\| iti \|\|22\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vidrāvite bhūtagaṇa iti
śrī-śivayuddhādasya prāktanatvaṁ dyotayati \| yad vā,
jvarā-gamana-hetutayānuvādamātram, jvarastu vaṇitaḥ śrī-hari-vaṁśe---

> jvaras tripādas triśirāḥ ṣaḍbhujo navalocanaḥ \|

bhasmapraharaṇo raudraḥ kālāntakayamopamaḥ \|\|

nadanmegha-sahasrasya tulya-nirghāta-nisvanaḥ \|

niḥśvasan jṛmbhamāṇaś ca nidrānvita-tanurbhṛśam \|\| \[ha.vaṁ. 2.50
122\|71-73\] \|\|iti \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** vidrāvite bhūtagaṇa iti
śrī-śiva-yuddhādasya prāktanatvaṁ dyotayati yad vā, jvarāgamana-hetutayā
anuvādamātra jvarastu varṇitaḥ śrī-hari-vaṁśe---

> jvaras tripādas triśirāḥ ṣaḍbhujo navalocanaḥ \|

bhasmapraharaṇo raudraḥ kālāntakayamopamaḥ \|\|

nadanmegha-sahasrasya tulya-nirghāta-nisvanaḥ \|

niḥśvasan jṛmbhamāṇaś ca nidrānvita-tanurbhṛśam \|\|iti \|\|22\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** jvarastu
yoddhumabhyadhāvad iti śeṣaḥ \|

> jvaras tripādas triśirāḥ ṣaḍbhujo navalocanaḥ \|

bhasmapraharaṇo raudraḥ kālāntakayamopamaḥ \|\| \[ha.vaṁ. 2.50
122\|71-73\] \|\|iti \|\|22\|\|

**\...**

**\|\| 10.63.23 \|\|**

**atha nārāyaṇo devas taṁ dṛṣṭvā vyasṛjaj jvaram \|**

**māheśvaro vaiṣṇavaś ca yuyudhāte jvarāv ubhau \|\|**

**śrīdhara-svāmī (bhāvārtha-dīpikā) :** śrī-nārāyaṇaḥ śīta-jvaramasṛjata
\|\|23\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** atha
māheśvara-jvarāgamanārambhe \| athāvyayam ārambhe'pi \| taṁ jvaraṁ \|
svīyaṁ jvaram \| vyasṛjad ādideśa \|\|23\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** atha sadya evety arthaḥ
\| viśeṣeṇa māheśvara-jvarādapy ādhikyenāsṛjat, tac ca krīḍayaivety
abhiprāyeṇ āha---dīvyati krīḍtīti deva iti, yato nārāyaṇa
icchāmātreṇaivāśeṣa-jagat sraṣṭety arthaḥ \|\|23\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atha sadya evety arthaḥ \|
iti kacit-kamanyathā vyākhyānaṁ pratyākhyānaṁ kṛta-viśeṣeṇa
māheśvara-jvarād apy ādhikyenāsajat tac ca krīḍayety
abhiprāyeṇāha---divyati krīḍatīti deva iti yato nārāyaṇaḥ tad
rūpeṇāṁśena tatrāpīcchāmātreṇaiva jagat-sraṣṭety arthaḥ \|\|23\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** śītajvaramasṛjat
\|\|23\|\|

**\...**

**\|\| 10.63.24 \|\|**

**māheśvaraḥ samākrandan vaiṣṇavena balārditaḥ \|**

**alabdhvābhayam anyatra bhīto māheśvaro jvaraḥ \|\|**

**śaraṇārthī hṛṣīkeśaṁ tuṣṭāva prayatāñjaliḥ**

**śrīdhara-svāmī (bhāvārtha-dīpikā) :** māheśvaraḥ samākraṇdan yuyudhe
\|\|24\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** vaiṣṇavena balenāditaḥ
pīḍitaḥ samākraṇdannākulībhavan \| anyatra nārāyaṇetarasthāne \|
śaraṇārthī śaraṇaṁ gṛha-rakṣitror vadha-rakṣaṇayor api iti medinī
\|\|24\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** balāddarhito\'pi samyag
ākrandan \| yad vā, balāditaḥ sannatyantārtanādaṁ kurvan uccai rudan vā
\| evam asya pareṇānvayaḥ, anyatrābhayamaladdhveti bhītyā yatra
yatrāpayāti, tatra tatraiva taṁ vaiṣṇava-jvaro\'nuyāti \| durvāsasaṁ
cakraṁ sudarśanamiva \| yad vā, rakṣa rakṣeti mahārtyā śaraṇaṁ yāti,
so\'pi tam iva bhayān na rakṣatīty arthaḥ \| ato bhītaḥ, ata eva śaraṇaṁ
rakṣitā āśrayo vā, tad arthī san prayato bhaktyā viśuddha udyato vā
analiryena saḥ pāṭhāntaraṁ cintyam \| asaṅgatatve\'pi tair
avyākhyātatvāt \| tad-dārdheye ca sati praṇataṁ praṇatis tayukto\'ñjalir
yasya \| kiṁ vā, prakṛṣṭau natāñjalī yasya saḥ \| hṛṣīkeśam iti
moheśvaratvena kṛpayā tenaivāsau tatra pravartita iti bhāvaḥ \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** māheśvara ity ardhakam \|
samākrandan atyuccaravaṁ kurvan yuyudha iti jñeyaṁ tataś ca vaiṣṇaveṇa
jvareṇa ka, balena karaṇenāditaḥ anyatrābhayamalabdhveti bhītyā yatra
yatrāpayāti tatra tatra caitaṁ vaiṣṇavo jvaro\'nuyāti durvāsasaṁ
sudarśanam iva yaṁ vā rakṣarakṣeti mahā śaraṇaṁ yāti so'pi tam iva
bhayāna rakṣatīty arthaḥ \| ato bhītaḥ ata eva śaraṇaṁ rakṣitā āśrayo vā
tadarthī san praṇato namro bhaktyā bhūmiṣṭho\'ñjalir yasya saḥ
pāṭhāntare prayataḥ bhaktyā viśuddhaḥ udyato vāñjaliryena saḥ hṛṣīkeśam
iti māheśvaroyaṁ mayojitaḥ san mām eva śaraṇamāgata iti kṛpayā tenaivāso
tatra pravartitaḥ sphūttiṁ prāpitaś ceti bhāvaḥ \|\|24\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** samākrandan rudannabhūt
anyatrābhayamalabdhveti svasvāminaḥ śambhor api pāya gatvā tasya ca
sva-rakṣaṇāsāmayaṁ jñātvaiva bhītaḥ praṇato bhaktyā
bhūmiṣṭho\'ñjaliryasya saḥ \|\|24\|\|

**\...**

**\|\| 10.63.25 \|\|**

**jvara uvāca---**

**namāmi tvānanta-śaktiṁ pareśaṁ**

**sarvātmānaṁ kevalaṁ jñapti-mātram \|**

**viśvotpatti-sthāna-saṁrodha-hetuṁ**

**yat tad brahma brahma-liṅgaṁ praśāntam \|\|**

**śrīdhara-svāmī (bhāvārtha-dīpikā) :** ātmānaṁ parama-śaktimantaṁ
manyamānaḥ śrī-kṛṣṇaṁ tāpayituṁ pravṛttaḥ svayam eva taptaḥ san, taṁ
parameśvaraṁ jñātvā stuvan namaskaroti---namāmīti \| tvā tvām
ananta-śaktiṁ namāmi \| kutaḥ ? pareṣāṁ brahmādīnām īśam \| tatra
hetuḥ---sarvātmānaṁ sarvasyātmānaṁ cetayitāram \| tat kutaḥ ? kevalaṁ
śuddham \| jñapti-mātraṁ caitanya-ghanam \| tad evaṁ sarva-cetayitṛtvena
parameśvaratvam uktam \| kiṁ ca, viśva-sṛṣṭy-ādi-hetutvād apīty
āha---viśvotpattīti \|

nanv evaṁ-bhūtaṁ brahma prasiddhaṁ nāham iti tatrāha---yat tad brahmeti
\| yad brahma tad eva tvam ity arthaḥ \| kiṁ tad brahma ? ity ata
āha---brahma-liṅgaṁ brahmaṇā vedena liṅgyate dyoty ata iti \| tat kutaḥ
? praśāntam, sarva-vikriyā-rahitatvān na sākṣād vācyam iti bhāvaḥ
\|\|25\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** balavad virodho na
sukhāyety āha---ātmānam ity-ādinā \| taṁ kṛṣṇam \| ananta-śaktitve hetum
āśaṅkate---kuta iti \| tatra pareśatve \| tat sarvātmatvam \|
prakārāntareṇāpi parameśvaratvam āha---kiṁ ceti \| nija-parameśvaratve
punar āśaṅkate---nanv iti \| tatrākṣepe \| ity artha iti---paraṁ brahma
paraṁ dhāma iti śrī-mukhokter iti tātparyam \| tatrākṣipati---kim iti \|
tat veda-dyotyatvam \| iti bhāva iti---vedo\'pīdam itthaṁtayā na
bodhayati, kiṁ tu tātparyeṇety āśayaḥ, yato vāco nivartante
ity-ādi-śruteḥ \|\| \[viśvanātha-ṭīkā\]

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** namāmīty-ādi \|
brahma-liṅgaṁ brahma-vaibhavam \| liṅgyate\'neneti liṅgaṁ vaibhavam, yad
yatas tvaṁ brahma bṛhad aparicchinnaṁ pūrṇaṁ brahmety arthaḥ \| yad vā,
brahma brahmaṇoḥ śabda-brahma para-brahmaṇoḥ liṅgam \|\|25\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kevalam ekam api sarveṣām
ātmātmānaṁ hṛdi hṛdi paramātma-rūpeṇa vartamānam \| anyat tair
vyākhyātam \| yad vā, yaj jīva-tattvaṁ brahma, tad api tvam, jīvānāṁ
tattvatas tvad-aṅgy-aṁśatvāt \| kiṁ ca, brahma-liṅgaṁ
brahma-ghana-mūrtim ity arthaḥ, para-brahmatvāt \| ata eva prakṛṣṭāṁ
śāntaṁ, śāntiḥ sukhaṁ yasmāt tat, tad-rūpaṁ vā \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śrīmān maheśvaro\'py anena
jṛmbhita iti pūrṇa-bhagavad-buddhyā parivṛtyāgatya śaraṇa-yogyatvaṁ
stuti-yogyatvaṁ ca vyañjayan namaskaroti---namāmīti \| tair vyākhyātam
\|

tatra kevalam ity ādāv ayaṁ bhāvaḥ---śuddha-caitanyam eva khalv ātmā
bhavasi, cetayitā ca \| caitanyād eva hi jaḍa-pravṛttir dṛśyate, tatas
tasyaiva tac-chaktitvaṁ tat-tad-īśitṛtvaṁ ca, evaṁ
sāṁsārika-jīva-caitanyasya sva-svādhiṣṭhāna-gatam eva,
tat-tat-paramātma-caitanyasya tu sarva-gatam \| ato vāyv-ādi
mahā-bhūta-pravṛttir api tasmād eva na vinā tvat kriyate \|

kiṁ ca, nāre bhīṣāsmād vātaḥ pavate, eko devaḥ sarva-bhūteṣu gūḍhaḥ
ity-ādi-śruteḥ \| ato\'nanta-śaktitvaṁ brahmādīśitṛtvaṁ ca tasyaiva
ghaṭata iti \| evaṁ vyaṣṭi-dvārā tasya tat tan nirūpya samaṣṭi-dvārāpi
nirūpayatīty āha---kiṁ ceti \| praśāntam ity ādau \| ayaṁ
bhāvaḥ---vikāra-jātam eva hi sarveṣāṁ pratīti-viṣayaḥ syāt,
anubhūta-jātīyatvāt \| tatatḥ śabdo\'pi tad eva sākṣād bodhayituṁ
śaknoti, na tv avikṛtaṁ tad rūpam anubhūta-jātīyato vilakṣaṇatvāt \|
ataḥ kathañcit dyotayaty eva tad iti \|

athavā, nanu brahma nirviśeṣam, ahaṁ tu śrīmad-vigraha-rūpatvāt
sa-viśeṣaḥ ? tatrāha---brahmaiva liṅgaṁ śrī-vigraho yasya tam \|
tat-svarūpa-śakti-vṛtti-vaicitryāviṣkāreṇa śuddha brahmaivaitad-rūpeṇa
prakāśita iti bhāvaḥ \| yad vā, brahmaṇā vedena liṅgyate tathā vyajyate
yas tam \| yad vā, brahmaṇo liṅgaṁ lakṣaṇaṁ yatra taṁ
vidvad-anubhūta-tādṛśatvam ity arthaḥ \| yataḥ praśāntam avikṛtaṁ
prakśrīaṁ śāntaṁ śānti-sukha-rūpam iti yāvad vā \|\|25\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** namāmīty atra ṭīkāyāṁ kevalam ity
ādau \| ayaṁ bhāvaḥ---śuddha-caitanyam eva khalv ātmā cetayitā ca \|
caitanyād eva hi jaḍa-pravṛttir dṛśyate, tatas tasyaiva
tat-tac-chaktitvaṁ tat-tad-īśitṛtvaṁ ca \| evaṁ sati jīva-caitanyasya
sva-svādhiṣṭhāna-gatam eva tat-tat-paramātma-caitanyasya tu sarva-gatam
\| ato vāyv-ādi-mahā-bhūta-pravṛttir api tasmād eva, bhīṣāsmād vātaḥ
pavate ity-ādeḥ \| ato\'nanta-śaktitvaṁ brahmādi īśitṛtvaṁ ca tasyaiva
ghaṭata iti \| evaṁ vyaṣṭi-dvārā tasya tat tan nirūpya samaṣṭi-dvārāpi
nirūpayatīty āha---kiṁ ceti \| praśāntam ity ādāv ayaṁ
bhāvaḥ---vikāra-jātam eva hi sarveṣāṁ pratīti-viṣayaḥ syāt,
anubhūta-jātīyatvāt \| tataḥ śabdo\'pi tad eva sākṣād bodhayituṁ śaknoti
\|

nanv avikaṁ tad-rūpam anubhūta-jātīyato vilakṣaṇatvāt, ataḥ kathañcit
dyotayaty eva tad iti \| āthavā brahma-nirviśeṣam ahaṁ tu
śrīmad-vigrahatvāt sa-viśeṣaḥ ? tatrāha---brahmaiva liṅgaṁ śrī-vigraho
yasya tam \|\|25\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** namāmi tvām ity-ādi \|
jñapti-mātraṁ jñaptir jñānaṁ mātrā aṁśo yasya \| brahma vedas tad eva
liṅgaṁ gamakaṁ yasya, brahma bṛhat paripūrṇam \| yad vā, yad yato brahma
vedaḥ, ata eva brahma-liṅgaṁ brahmaṇas tvad-gamakatvaṁ
tvaj-janyatvenaiva, ata evānanta-śaktiṁ, yataḥ pareśaṁ pareṣām īśam
\|\|25\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ananta-śaktim iti
mat-svāminaḥ śambhoḥ sakāśād api tava śaktir adhikānubhūteti bhāvaḥ \|
tatra hetuḥ---pareśam \| sa īśas tvaṁ tu paraṁeśa ity arthaḥ \|
sarvātmānam iti sarveṣāṁ tvaṁ paramātmā bhavann eva sarvasya śambhor apy
ātmā bhavasīty arthaḥ \| dantyādi-sarva-śabdo\'pi śambhu-vācī dṛṣṭaḥ,
sarvaḥ śarvaḥ śivaḥ sthāṇuḥ ity-ādau \| viśvotapattīti tvaṁ tu
sṛṣṭi-sthiti-saṁhāra-kartā, sa tu kevalaṁ saṁhāra-karteti bhāvaḥ \|
brahmaṇā vedena liṅgyate dyoty ata iti brahma-liṅgaṁ yad brahma
praśāntaṁ tad eva tvaṁ, sa tu ugre brahmeti bhāvaḥ \|\|25\|\|

**\...**

**\|\| 10.63.26 \|\|**

**kālo daivaṁ karma jīvaḥ svabhāvo**

**dravyaṁ kṣetraṁ prāṇa ātmā vikāraḥ \|**

**tat-saṅghāto bīja-roha-pravāhas**

**tvan-māyaiṣā tan-niṣedhaṁ prapadye \|\|**

**śrīdhara-svāmī (bhāvārtha-dīpikā) :** kiṁ ca, yat sa-viśeṣaṁ vastu,
tatra vayaṁ prabhavāmaḥ, tvayi tu sarva-viśeṣātīte na kasyāpi
prabhutvaṁ, kiṁ tu tvam eva sarva-prabhur iti jñapti-mātratvaṁ vivṛṇvan
stauti---kāla iti \| kālaḥ kṣobhakaḥ \| karma nimittam \| tad eva
phalābhimukham abhivyaktaṁ daivam \| svabhāvas tat-saṁskāraḥ \| jīvas
tadvān \| dravyaṁ bhūta-sūkṣmāṇi \| kṣetraṁ prakṛtiḥ \| prāṇaḥ sūtram \|
ātmā ahaṅkāraḥ \| vikāra ekādaśendriyāṇi, mahā-bhūtāni ceti ṣoḍaśakaḥ \|
tat-saṅghāto dehaḥ \| tasya ca bīja-rohavat pravāhaḥ, roho'ṅkuraḥ, dehād
bīja-rūpaṁ karma \| tato'ṅkura-rūpo dehaḥ, tataḥ punar evam iti pravāhaḥ
\| taṁ tvāṁ niṣedhāvadhi-bhūtaṁ prapadye bhaje iti \|\|26\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** bhagavati nijāsāmarthyam
āha---kiṁ ceti \| tatra sa-viśeṣa-vastuni \| kiṁ tu pratyuta \| tad eva
karmaiva \| tat saṁskāraḥ karma-saṁskāraḥ \| tadvān karma-saṁskāravān \|
tataḥ karmaṇaḥ \| tato dehāt punar evaṁ karma jīvasya māyābhinnatve\'pi
māyā-grastatvān māyātvaṁ tasyā māyāyā niṣedho yatra taṁ tvāṁ
tvad-dehendriyādīni tvan mayānyeva na māyā ity arthaḥ \|\|26\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kālādīnāṁ yathottaraṁ
saukṣmyādhikya-nyūnatābhyāṁ saṅghātatve śraiṣṭhyam \| anyat tair
vyākhyātam \|

īdṛśaṁ taj-jñānaṁ māyika-pravāhāntaḥ-pātitānāṁ mādṛśāṁ tvat-kṛpayā
māyā-nivṛttau satyām eva sadā susidhyatīty etad-arthaṁ tvām āśrayāmīty
āha---kāla iti \| daivaṁ devasya taveccha-rūpaṁ, svabhāvaḥ śāntatvādiḥ
\| kṣetraṁ cittaṁ buddhiś ca \| tasyā māyāyāṁ niṣedho yasmāt tam \| atas
tvan-māyā-hatasya mamāgas tvayā kṣantavyam iti bhāvaḥ \|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ namaskurvann eva
śaraṇatva-sampādanāya sarvāśrayatvaṁ nya-rūpayat \| sarvāśrayatve\'pi
kevalatvādinā tat-tad-āpāliptatvaṁ ca tad evādhunā vivṛṇvan śaraṇaṁ
yāti---kāla iti \| kṣetraṁ prakṛtir iti ṭīkāyāḥ pāṭho yuktaḥ, \"kṣetraṁ
śarīram\" iti pāṭhe\'pi tac-chabdena kathañcit prakṛtir eva vyākhyeyā
paunaruktyāt \| jīvaḥ sopādhy-avasthaḥ \| eṣā tvan-māyā, ete tava
bahiraṅga-śakter eva vilāsā ity arthaḥ \| prapadye śaraṇatayāśraye
māyāvṛtatvād asmākam iti bhāvaḥ \|\|26\|\|

---------------------------------------------------------------------------------------------------------------------

**jīva-gosvāmī (paramātma-sandarbhaḥ 53):** atra
kāla-daiva-karma-svabhāvā nimittāṁśāḥ, anye upādānāṁśāḥ \| tadvān jīvas
tūbhayātmakas tathopādāna-varge nimitta-śakty-aṁśo'py anuvartate \|
yathā jīvopādhi-lakṣaṇe'ham-ākhye tattve tadīyāham-bhāvaḥ, sa hy
avidyā-pariṇāma ity-ādi \| yathoktaṁ tṛtīyasya ṣaṣṭhe---

> ātmānaṁ cāsya nirbhinnam abhimāno'viśat padam \|
>
> karmaṇāṁśena yenāsau kartavyaṁ pratipadyate \|\| \[bhā.pu. 3.6.25\]
> iti \|

atra ātmānam ahaṅkāram abhimāno rudraḥ karmaṇā ahaṁ-vṛttyā iti ṭīkā ca
\| atra ca yan nirbhinnaṁ, tad adhiṣṭhānaṁ vāg-ādīndriyaṁ tṛtīyāntam
adhyātmam iti prakaraṇa-nirṇayaṣ ṭīkāyām eva kṛto'sti \|

karmaṇo bīja-rūpatvaṁ kāraṇatā-mātra-vivakṣayā \| tad evam atrāpi
mūla-māyāyāḥ sarvopādānāṁśa-mūla-bhūtaṁ kṣetra-śabdoktaṁ pradhānam apy
aṁśa-rūpam ity adhigatam \| jīvas tadvān ity anena śuddha-jīvasya
māyātītatvaṁ bodhayati \|\|26\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** pūrvaṁ sarvaśrayatvaṁ
tad-doṣāliptatvaṁ yan nirūpitaṁ, tad eva vivṛṇvan śaraṇaṁ yāt---kālo
daivam \| atra kṣetraṁ prakṛtir iti ṭīkāyāḥ pāṭho yuktaḥ \| \"kṣetraṁ
śarīram\" iti pāṭho\'pi tac-chabdenākathañcit prakṛtir eva vyākhyeyā
paunaruktyāt \|\|26\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kevalaṁ jñapti-mātratvaṁ
vivṛṇvan prathamaṁ kevala-padena vyāvṛttāni vastūni gaṇayati---kāla iti
\| kālaḥ kṣobhakaḥ \| karma nimittaṁ, tad eva phalābhimukham abhivyaktaṁ
daivaṁ \| svabhāvas tat-saṁskāraḥ \| jīvaḥ tadvān \| dravyaṁ
bhūta-sūkṣmāṇi \| kṣetraṁ prakṛtiḥ \| prāṇaḥ sūtram \| ātmā ahaṅkāraḥ \|
vikāra ekādaśendriyāṇi mahā-bhūtāni ceti ṣoḍaśakaḥ \| tat-saṅghāto dehaḥ
\| bījaṁ dehāj jāyamānaṁ karma, rohas tasmāj janiṣyamāṇo\'nyo dehaḥ,
tayoḥ pravāhaḥ paunaḥpunyaṁ paramparā \| eṣā tvan-māyā tatra jīvasya
māyā-bhinnatve\'pi māyā-grastatvān māyātvaṁ, tan-niṣedhaṁ tasyā māyāyāḥ
niṣedho yatra taṁ, tvad-dehendriyādīni tvan-mayāny eva na māyā ity
arthaḥ \|\|26\|\|

**\...**

**\|\| 10.63.27 \|\|**

**nānā-bhāvair līlayaivopapannair**

**devān sādhūn loka-setūn bibharṣi \|**

**haṁsy unmārgān hiṁsayā vartamānān**

**janmaitat te bhāra-hārāya bhūmeḥ \|\|**

**śrīdhara-svāmī (bhāvārtha-dīpikā) :** nanu devakī-tanayasya me katham
evaṁ-bhūtatvam ? tatrāha---nānā-bhāvair iti \| sarvopādhi-vinirmuktam
eva tvaṁ yathā līlayā svīkṛtair matsyādy-avatārair devān bibharṣi
pālayasi \| tad-arthaṁ loka-setūn varṇāśrama-dharmān \| tad-arthaṁ
tad-anuṣṭhātṝn sādhūn tad aṅgatvena unmārgān daityādīn haṁsi saṁharasi
\| evam etad api te tava janma bhūmer bhāra-haraṇāya \| līlāvatāro'yaṁ
na kasyāpi tvaṁ tanaya ity arthaḥ \|\|27\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nijaiśvaryatvam
ācchādāyann ākṣipati---nanv iti \| evaṁ-bhūtatvaṁ
māyā-niṣedhāvadhi-bhūtatvam \| tad-arthaṁ deva-pālanārtham \| punas
tad-arthaṁ varṇāśrama-dharmārtham \| tad-anuṣṭhātṝn
varṇāśrama-dharma-niṣṭhān \| tad-aṅgatvena sarvādi-kāraṇībhūtasya na
kasyāpi putratā sampanīpadyata iti bhāvaḥ \|\|27\|\| \[viśvanātha\]

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** janmaitad iti janma
prādurbhāvaḥ \|\|27\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yadyapy evaṁ pūrvataḥ
śrī-nārāyaṇa-rūpeṇa vividhāvatāraiś ca kṛpāṁ tanoṣi, tathāpy adhunā
nijāśeṣa-bhagavattā-prakaṭanārthaṁ svayam avatīrṇo
viśeṣato\'khila-loka-hitaṁ karoṣīty āha---nāneti \| vivadhāvatārair
upapannais tvad-yogaiḥ sarvaiśvarya-yuktair ity arthaḥ \| ato līlayaiva
devādīn bibharṣi \| unmārgāṁś ca haṁsi \| unmārgān vimārga-vartinaḥ \|
ata eva hiṁsayā vartamānān loka-hiṁsakān ity arthaḥ \| yad vā, unmārgān
atikrānta-san-mārgān daityān duṣṭa-rājādīṁś ca, jīva-hiṁsayā jīvataś ca
rākṣasādīn \| etac ca tava janma śrī-devakyāṁ prādurbhāvo
yathā-yogya-mukti-bhakty-ādi-pradānena bhūmer bhārasya haraṇāya, idaṁ
pūrvaṁ vivṛtam eva \| ato\'parādhiny api mayi kṛpām eva kartum
arhasitarām iti bhāvaḥ \| anyat tair vyākhyātam \|

yad vā, pūrvato\'py adhunā kṛpā-bharaṁ vistārayann asīty
āha---nānā-bhāvair bālyādi-ceṣṭitair līlayaiva \| na tu manuṣyatvādinā
hetunopapapannaiḥ svīkṛtaiḥ \| kiṁ vā, vicitra-krīḍayaiva, na tu
pūrṇa-kāmatvād īśvara-bhāvena yuktaiḥ, sādhūn sad-ācārān loka-setūn
sva-bhaktāṁś ca bālyādi-krīḍayā devādīnāṁ svata eva paraṁānandotpatteḥ
\| haṁsīti tac-chravaṇād duṣṭānāṁ bhayād utpatteḥ \| iti teṣām api
bhayādinā tad-dhyānādikaṁ sūcitam \|

yad vā, unmārgān bbhakti-viruddha-mārgān pāṣaṇḍādīn
tat-tat-krīdā-śravaṇādinā durbuddhīnām api vimārga-parityāgena san-mārge
pravṛtteḥ \| anyat samānam \| evaṁ bhūmer bhāra-haraṇāya, kiṁ vā
bhāra-yukta-hārāya mahālaṅkārāyety arthaḥ \| ato\'tiduṣṭatvena
vadha-yogyam api mām adhunā tvat-kṛpayā śaraṇāgataṁ paripālayeti bhāvaḥ
\|\|27\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanv evaṁ nirdoṣaś ced ahaṁ,
tarhi kathaṁ kāṁścid dhanmi ? tatrāha---nāneti \| līlā
nija-parikara-rūpaiḥ bhavataiḥ saha krīḍā, tayaiva hetunā upapannair
yogyatāṁ labdhair nānā-bhāvaiḥ, etān mad-bhaktānugatān bibharāṇi
tat-pratikūlāṁs tv etān hanmīty evaṁ ye nānā-bhāvā vicitrābhiprāyāḥ,
tair devān indrādīn, sādhūṁś ca muny-ādīn bibharṣi, ubhayeṣām api
viśeṣaṇaṁ loka-setūn lokāśraya-rūpānīti, tathā unmārgān haṁsi, yato\'yam
avatāra etad-artham ity āha---janmeti \| bhūmeḥ paraṁ-bhaktāyāḥ
pṛthivyāḥ, atas tādṛśa-sādhu-śiromaṇi-bhakta-vṛndānugraha-mayatvād
duṣṭa-hiṁsādiko\'pi tava māyātīto mahā-guṇa eveti bhāvaḥ \|\|27\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** nanv evaṁ nirdoṣaś ced ahaṁ tarhi
kathaṁ kāṁścid dhanmi ? tatrāha---nāneti \| līlā nija-parikara-rūpaiḥ
bhavataiḥ saha krīḍā tayaiva hetunā \| upapannair yogyatāṁ labdhair
nānā-bhāvair abhiprāyair devān indrādīn, sādhūṁś ca muny-ādīn bibharṣi,
ubhayeṣām api viśeṣaṇaṁ loka-setūn tathā unmārgān haṁsi, yato\'yam
avatāra eva tad-artham ity āha---bhūmeḥ paraṁ-bhaktāyāḥ pṛthivyāḥ
\|\|27\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nanv evaṁ-bhūtaś cet
tarhy anugraha-nigraha-jñāpitau rāga-dveṣau māyika-dharmau kiṁ mayi
dṛśyete ? tatrāha---nāneti \| mad-bhaktānukūlān bibharāṇi etāṁs
tat-pratikūlān hanānīty evaṁ bhakta-vatsalasya tava ye nānā bhāvā
abhiprāyās tair līlayānayā bāṇa-yuddhādikayaivopapannair devān indrādīn
sādhūn muny-ādīṁś ca bibharṣi \| ubhayeṣām api viśeṣaṇaṁ loka-setūn
lokāśraya-bhūtān \| tena bhakta-vātsalyāṅga-bhūtau rāga-dveṣau tena na
māyikāv iti \| aho mayedam avagatam ity āha---etat te janma bhūmeḥ
paraṁ-bhaktāyāḥ bhāra-hārāya
tādṛśa-sādhu-śiromaṇi-bhakta-vṛndānugraha-mayatvād duṣṭa-hiṁsādiko\'pi
tava māyātīto mahāguṇa eveti bhāvaḥ \|\|27\|\|

**\...**

**\|\| 10.63.28 \|\|**

**tapto'haṁ te tejasā duḥsahena**

**śāntogreṇāty-ulbaṇena jvareṇa \|**

**tāvat tāpo dehināṁ te'ṅghri-mūlaṁ**

**no severan yāvad āśānubaddhāḥ \|\|**

**śrīdhara-svāmī (bhāvārtha-dīpikā) :** ato'jñānatas tvad abhibhave
pravṛttaṁ māṁ taptaṁ rakṣety āśayenāha---tapto'ham iti \| te tejasā
tvat-sṛṣṭena jvareṇa śāntogreṇa śīta-jvareṇa \| para-santāpakasya yukta
eva tāpa iti ced ata āha---tāvad iti \| sevāyāṁ pravṛttānām anucita iti
bhāvaḥ \|\|28\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yatas tvam eva
sarvaśo\'sīty ato hetoḥ \| iti bhāva iti---aparādhaḥ sakṛd bhartrā
soḍhavyaḥ sva-prajā-kṛtaḥ iti nyāyena nāyaṁ mahatām ucitaḥ \| kiṁ ca,
tavāsmīti vadato hananavad adhunā mama santāpo\'pi pātaka eveti
tātparyam \|\|28\|\| \[toṣaṇī\]

------------------------------------------------------------------------------------------------------------

**kaivalya-dīpikā : tapto'ham** iti \| śāntaḥ sann ugraḥ **śāntograḥ**,
tena śītena ity arthaḥ \|\|28\|\| \[mu.pha. 15.27\]

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatra cādau nija-jvarāt
rakṣety āśayenāha---tapta iti \| nanu tvam api māheśvaraḥ, kathaṁ
tapto\'si ? tatrāha---te tejaseti \| ata eva duḥsahena, yataḥ śāntaḥ
śītaś cāsau ugraś ca dāruṇas tena tatrāpy atyulaṇena mahodbhaṭena tāpa
ādhyātmikādir api \| kiṁ vā, sāṁsāriko\'pi kiṁ punar jvara-kṛta ity
arthaḥ \| dehinām iti dehābhimānena deha-svabhāvena vā tāpya-yogyatoktā
\| aṅghrer ekasyāpi mūlaṁ tala-bhāgam api no severan, kathañcit kiñcit
paricaryām api na kuryur ity arthaḥ \| sambhāvanāyāṁ saptamī \| tatrāpy
āśayā tāpāpagam asya sevanasyaiva vā vāñchayā anu īṣad baddhā yantritāḥ
santaḥ, kiṁ vā anubaddhāḥ kṛtārambhāḥ pravṛttā apīty arthaḥ \|
ato\'dhunā tvat-prapattyā kam api tāpaṁ nārhāmi, kiṁ punas
taj-jvara-kṛtam iti bhāvaḥ \|\|28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ śaraṇam āgamya
tan-nimittaṁ nivedayati---tapta iti \| jvara-rūpeṇa te tava tejasā
śāntam api mallānām aśaniḥ ity-ādivan mādṛśa-durjanaṁ praty ugrāyamāṇaṁ
yat tena tatrāpy ulbaṇena mahodbhaṭena tāpaḥ sarvo\'pi kiṁ punar
jvara-mātra-kṛta ity arthaḥ \| no severann āśrayeran \| āsevane
hetuḥ---āśābhiḥ putra-vitta-lokeṣaṇābhir nirantaraṁ baddhā iti \| yad
vā, sevādhikāriṇa āha---āśayā tvad-eka-kṛpā-tṛṣṇayā anubaddhā iti
\|\|28\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ataḥ paraṁ tvāṁ stotum
apy ahaṁ na śaknomīty āha---tapto\'ham iti \| te tejasā
tvat-sṛṣṭa-jvareṇa śāntaḥ śītaś cāsāv ugro dāhakaś ca tena
para-santāpakasya te satāpo yukta eveti ced, ata āha---tāvad iti \|
adhunā tv ahaṁ te bhakta evābhūvam iti bhāvaḥ \|\|28\|\|

**\...**

**\|\| 10.63.29 \|\|**

**śrī-bhagavān uvāca---**

**tri-śiras te prasanno'smi vyetu te maj-jvarād bhayam \|**

**yo nau smarati saṁvādaṁ tasya tvan na bhaved bhayam \|\|**

**śrīdhara-svāmī (bhāvārtha-dīpikā) :** he tri-śiraḥ, vyetu apayātu \|
mad-ājñāpālakaḥ san sukhaṁ vicara \| kāsāvājñā tām āha---ya iti \| nau
āvayor imaṁ saṁvādaṁ yaḥ smaret tasya tvat tvatto na bhayaṁ bhavet \|
tvayā bhayaṁ notpādanīyam ity arthaḥ \|\|29-33\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** imaṁ śloka-catuṣṭayātmakam
namāmi ity ārabhya yāvad-āśānubaddhāḥ ity aṁtaṁ saṁvādam \| ity artha
iti---tvayā sa tyaktavya iti bhāvaḥ \| bhayaṁ na bhaved iti
bhagavatoktaṁ na tu taṁ tvaṁ mā spṛśety uktamata etat-saṁvāda-śrotur api
kacij-jvaro yat tiṣṭhati tatas tasya bhayaṁ na bhavatīti bodhyam \|
hari-vaṁśe tvatra śloka-dvayātmako mantro'pi jvaraghna uktaḥ \| tathā
hi---

> tripāddhasma-praharaṇa-triśirā navalocanaḥ \|
>
> sa me prītaḥ sukhaṁ dadyāt-sarvāmayapatijvaraḥ \|\|
>
> ādyantavantaḥ kavayaḥ purāṇāḥ sūkṣmā bṛhanto\'py anuśāsitāraḥ \|

sarvāñjvarān gnantuṁ mamāniruddha-pradyumna-saṅkarṣaṇa-vāsudevāḥ \|\|iti
\|\|29\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** samvādam api, kiṁ punar
yuddhādikam, smaraty api kiṁ punaḥ śṛṇuyāt kīrtayed vā,
anyat-tairyākhyātam \| yad vā, tasyāpi na bhavet, kiṁ pūnar
mat-prapannasya tava maj-jvarāddhayam ity arthaḥ \| kiṁ vā, na bhavenna
bhaviṣyatyeveti kiṁ tad artham ājñā kāryeti bhāvaḥ \|\|29\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evam asya sakāmatvādāpātatas
tat-tāpa eva śānto jāto natu sarvopīti śrī-bhagavad-vākyenaiva
darśayati---triśira iti \| samvādam api kiṁ purna-yuddhādikaṁ smaraty
api kim-punaḥ śṛṇuyāt kīrtayed vā, anyauḥ tatra madājñatyasyādau tvam
apīty adhika vācyaṁ yo nāviti karuṇayā tādṛśa-lokatāpakaṁ muñcatāpi
loka-karuṇayoktaṁ yad vā, tasyāpi na bhavet kim-punar mat-prapannasya
tava maj-jvarāddhayam ity arthaḥ \| iti ca tathaiva \|\|29\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nau tava mama ca tvattaḥ
sakāśāt tasya bhayaṁ na bhaved ity eva bhagavatoktaṁ na tu taṁ tvaṁ
māspṛśety uktam ata etat samvāda-śroturrāpa kacit jvaro yattiṣṭhati
tad-bhayānutpādaka evākiñcitkara eveti jñeyam \|\|29\|\|

**\...**

**\|\| 10.63.30 \|\|**

**ity ukto'cyutam ānamya gato māheśvaro jvaraḥ \|**

**bāṇas tu ratham ārūḍhaḥ prāgād yotsyan janārdanam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** prāgāt yuddha iti \|
yotsyan yotsyamānaḥ \| janān duṣṭānardayati pīḍayatīti nirukteḥ
svapīḍakam ity arthaḥ \|\|30\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ānamya daṇḍavat pātādinā
samyaṅ natvā, acyutam iti tādṛśāparādhinaṁ pratyapi bhayena sadyo
vācaiva prapattyā abhaya-pradānena---

> sakṛd eva prapanno yas tavāsmīti ca yācate \|
>
> abhayaṁ sarvadā tasmai dadāmy etad vrataṁ mama \|\|

ity-ādi-svapratijñātas tathā svalpa-stuti mātreṇa tatrāpi
kṣaṇadainyenāpi sarva-doṣa-kṣamādi-nija-māhātmyataś
cyuti-rāhityābhiprāyeṇa \| nanu, tathāpi lokopatāpake tasmis
tādṛśo\'nugraho\'nucitaḥ ? tatrāha---māheśvara iti,
nija-preṣṭha-śrī-rudra-bhaktatvād ity arthaḥ \| ataḥ śrī-bhagavad
anugraheṇa tasyāśeṣa-doṣakṣayād adhunaiva tad api siddham iti bhāvaḥ \|
tu---śabdas tādṛṅ amahā-parākram asya jvarasyāpagamane\'pi
bāṇasyāgamanān nirbuddhitvaṁ bodhayati, rathaṁ māheśvaram eva \|
śrī-nandīśvara-sārathikam, ataḥ prakarṣeṇāgādāgataḥ, yotsyan
yotsyamānaḥ, janān duṣṭāna iyatīti tathā tam iti svapīḍārtham evāgatam
iti bhāvaḥ \|\|30\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** acyutam iti \|
sarva-doṣa-kṣamādi-nija-māhātmyataś cyutirāhityābhiprāyeṇa tu-śabdas
tādṛṅ mahā-parākram asya jvarasyāpagame'pi bāṇasyāgamanān-nirbuddhitvaṁ
bodhayati rathaṁ nandīśvara-sārathikaṁ māheśvaram eva yathoktaṁ
śrī-viṣṇu-purāṇe---

> nandīśa-saṅgṛhītāśvam adhirūḍho mahā-ratham \|
>
> bāṇas tatrāgamad yoddhuṁ kṛṣṇa-kārṣṇi-balaiḥ saha \|\| iti \|

yotsyan yotsyamānaḥ janān durjanān ardayatīti tathā tam iti
svapoḍanārtham evāgata iti bhāvaḥ \|\|30\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yotsyan yotsyamānaḥ
\|\|30-31\|\|

**\...**

**\|\| 10.63.31 \|\|**

**tato bāhu-sahasreṇa nānāyudha-dharo'suraḥ \|**

**mumoca parama-kruddho bāṇāṁś cakrāyudhe nṛpe \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tato
yuddha-bhūmāvāgamanānantaram \| cakrāyudhe\'pi
bāṇa-cchedakāstradhare\'pi bāṇānyato mumocāto nirbauddher ayam iti
hasana rājānaṁ sambodhayati---nṛpeti \| nṛpā evaṁvṛttā evaṁ bhavanti
yathā tvayā samādhiṣṭhaṁ jānatāpi śamīkakaṇṭhehinikṣiptas tadvad ayam
iti bhāvaḥ \|\|31\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nānā-yudhadharo\'pi
parama-kruddhaḥ san dūrādādau bāṇān mumoca \| cakrāyudha iti teṣāṁ
tasmin vaiphalyaṁ sūcayati \| yad vā, cakrāyudhe\'pi bāṇān mumoca \|
kutaḥ ? parama-kruddho mahā-krodhena vicāra-lopād ity arthaḥ \| evaṁ
tasyāpy atiniddhitvena hasan sambodhayati---napeti \|\|31\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nānāyudha-dharo'pi nṛpaḥ
asura-sainyarājo'pi parama-kruvaddhaḥ san svayam eva dūrād ādau bāṇān
mumoca cakrāyudha iti tasmis teṣāṁ vaiphalyaṁ sūcayati yad vā,
cakrāyudhe'pi bāṇān mumoca kutaḥ parama-kruddhaḥ mahā-krodhena
vicāra-lopād ity arthaḥ \| evaṁ tasyāti-nirbanddhatvena hasan
sambodhayati nṛpeti \|\|31\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.32 \|\|**

**tasyāsyato'strāṇy asakṛc cakreṇa kṣura-neminā \|**

**ciccheda bhagavān bāhūn śākhā iva vanaspateḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tasya bāṇasya \|
vanaspater bṛahad-vṛkṣasya \| tadā bāṇair na kim api kartuṁ
śaktadva-yathāmāpeti dṛṣṭāntam āha---vanaspater iti \|\|32\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** paścād asrāṇi
vividhānyasyataḥ sato\'strāṇi bāhūmś ca ciccheda \| yad vā, asyata iti
vartamāna-nirdeśenāslamocanāt prāg eva bāhūna cicchedeti jñeyam, yato
bhagvān sarva-śaktiy uktaḥ \| kṣuravat-tīkṣaṇatarā nemayaḥ prāntā yasya
teneti chedane śaighryamanāyāsādikatvaṁ ca dyotayati, tathā ca
śrī-hari-vaṁśe---

> alāta-cakravat-tūrṇaṁ bhrāmyac-cakraṁ sadābhavat \|
>
> kṣiptaṁ tu vāsudevena bāṇasya raṇamūrdhani \|\|
>
> viṣṇu-cakraṁ bhramatyāśu śaighryād-rūpaṁ na dṛśyate \|
>
> tasya bāhu-sahasrasya paryāyeṇa punaḥ-punaḥ \|\|

bāṇasya chedanaṁ cakre tac-cakraṁ raṇa-mūrdhani \|\| \[ha.vaṁ.
2.126\|128-130\] iti \|

tatra ca bāṇaḥ kiñcit pratikartum aśakto vṛkṣavat stabdhatāṁ prāpta
ity-ādikaṁ dṛṣṭāntena bodhayati-śākhā iti \|\|32\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** paścādatrāṇi vividhānyasyataḥ
sata ity atra mocanārambha eva bāhūn cicchedeti jñeyaṁ yato bhagavān
sarva-śakti yuktaḥ kṣuravat-tīkṣṇatarā nemayaḥ prāntā yasya teneti cheda
ne śaighryamanāyāsādikañ ca dyotayati tathā ca hari-vaṁśe---

> alāta-cakravat-tūrṇaṁ bhrāmyac-cakraṁ sadābhavat \|
>
> kṣiptaṁ tu vāsudevena bāṇasya raṇamūrdhani \|\|
>
> viṣṇu-cakraṁ bhramatyāśu śaighryād-rūpaṁ na dṛśyate \|
>
> tasya bāhu-sahasrasya paryāyeṇa punaḥ-punaḥ \|\|

bāṇasya chedanaṁ cakre tac-cakraṁ raṇa-mūrdhani \|\| \[ha.vaṁ.
2.126\|128-130\] iti \|\|32\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tasya bāṇasya asyataḥ
kṣipataḥ \|\|32\|\|

**\...**

**\|\| 10.63.33 \|\|**

**bāhuṣu chidyamāneṣu bāṇasya bhagavān bhavaḥ \|**

**bhaktānukampy upavrajya cakrāyudham abhāṣata \|\|**

**śrīdhara-svāmī (bhāvārtha-dīpikā) :** bhakta-rakṣaṇārthaṁ śrī-rudro
bhagavantaṁ stauti, tvaṁ hīti \| ayam arthaḥ, tvām ajñātvāyaṁ yudhyata
iti na citram \| yatas tvaṁ vāṅ-maye brahmaṇy api gūḍhaṁ brahma
abhidhāviṣayatvāt \| kutaḥ \| paraṁ jyotiḥ \| jyotiṣām api prakāśakatvād
aviṣaya ity arthaḥ \| kathaṁ tarhi pratītir ata āha---yam iti \|
amalātmanāṁ svataḥ prakāśase ity arthaḥ \|\|33\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nanu, yadaiva yenāyudhyata
tadaiva tam upavrajya tuṣṭāveti bhavasya lajjāpi
nābhūt-tatrāha---bhagavān sarvajñaḥ \| svasya parasya brahmāder api
tan-māyāmohitatvaṁ na citram iti jānātyevātas tasmin-svaprabhau svayaṁ
bhagavati kā lajjeti bhāvaḥ \| bhavo rudraḥ \|\|33\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhagavān paramaiśvarya
yukto\'pi, cakrāyudham upavrajya śaraṇāgatatvenāśritya \| nanu, tathāpi
mahā-parādhinaṁ tam upekṣitum evāsāvahati ? tatrāha---bhaktam
anukampituṁ śīlam asyeti tathā saḥ \| cakrāyudham iti
bāhu-vargac-chedanānantaraṁ cakreṇāvyarthena bāṇasya vadhaśaṅkayeti
bhāvaḥ \| astaud iti vaktavye abhāṣateti tattvajñena tena
svarūpa-mātra-varṇanāt, atas tasya jṛmbhāpi prāg eva gateti jñeyam
\|\|33\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhagavān mahā-prabhāvo\'pīti
sarvajña iti vā cakrāyudham upavrajya śaraṇāgatatvenāśritya nanu,
tathāpi mahā-parādhinaṁ tam upekṣitum evāsāvarhati tatrāha bhaktam
anukampituṁ śīlam asyeti tathā saḥ ayaṁ bhāvaḥ svayaṁ
bhagavan-mahima-vyaktyartham eva yuddhādikaṁ kṛtavān iti sarvajñe tasmin
svāparādha-bhañjanātha yatnam akarot kiṁ tu nija-bhaktasya
tādṛśatva-dūrīkaraṇārtham eva pūrvaṁ pravṛttatvāt-tad artham evādhunāpy
udyama ucita iti cakrāyudham iti bāhu-varga-cchedanānantaraṁ
cakreṇāvyarthena bāṇasya vadhaśaṅkayeti bhāvaḥ \| astaud iti vaktavye
abhāṣateti svarūpa-mātra-varṇanasyāpy aśakyatvena stutāvapy aśakta \|
atas tasya jambhāpi prāg eva gatetyāgatam \|\|33\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nanu, yad eva yena
sahā-yudhyata tadaiva tam upavrajya tuṣṭāveti bhavasya lajjāpi
nābhūt-tatrāha---bhagavān sarvajñaḥ svasya parasya brahmāder api
tanmāyā-mohitatvaṁ na citram iti jānāty evātas tasmin sva-prabhau svayaṁ
bhagavati kā lajjeti bhāvaḥ \|\|33\|\|

**\...**

**\|\| 10.63.34 \|\|**

**śrī-rudra uvāca---**

**tvaṁ hi brahma paraṁ jyotir gūḍhaṁ brahmaṇi vāṅ-maye \|**

**yaṁ paśyanty amalātmāna ākāśam iva kevalam \|\|**

**śrīdhara-svāmī (bhāvārtha-dīpikā) :** bhakta-rakṣaṇārthaṁ śrī-rudro
bhagavantaṁ stauti \| tvaṁ hīti \| ayam arthaḥ \| tvām ajñātvāyaṁ
yudhyata iti na citram \| yatas tvaṁ vāṅmaye brahmaṇy api gūḍhaṁ brahma
abhidhāviṣayatvāt \| kutaḥ \| paraṁ jyotiḥ jyotiṣām api prakāśakatvād
aviṣaya ity arthaḥ \| kathaṁ tarhi pratītirata āha \| yam iti \|
amalātmanāṁ svataḥ prakāśasa ity arthaḥ \|\|34\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yuddha-pravṛttim
āha---ayamartha iti \| ayaṁ bāṇaḥ \| vāṅmaye vede \| abhidhā kathanaṁ
tad agocaratvāt \| kathanāgocaratve hetum āśaṅkatekuta iti \| ity artha
iti yeneddhaḥ sūryasta pati ity-ādi-śruter iti bhāvaḥ \|
aviṣayapratīti-prakāraṁ śaṅkate---katham iti \| ity artha iti dṛśyate tv
agrayā buddhayā iti śruter iti bhāvaḥ \| tvaṁ paraṁ brauva jyotir
aprākṛta-jyotis-svarūpam---

> tat-paraṁ paramaṁ brahma sarva vibhajate jagat \|
>
> mamaiva tad-dhanaṁ tejo jñātum arhasi bhārata \|\|

iti hari-vaṁśe\'rjunaṁ prati bhagavad ukteḥ \| nanv evaṁ jānan kathaṁ
mayā yuddham akaros tatrāha---vede'pi gūḍhaṁ brahma sākṣād eva tvaṁ
kathaṁ jñeyaḥ syā iti bhāvaḥ \| tāhamajñeya eva tatrāha---yaṁ
māyāmālinya-rahitā eva paśyati ahaṁ tamomayaḥ kathaṁ paśyeyam iti bhāvaḥ
\| māyāśrayatve'pi tava na tal-lepa ity āha---ākāśam iveti \|\|34\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** amalas tvad-bhaktyā
viśuddhā \| kiṁ vā, amale sarvadoṣa-nivarttake tvayi ātmā cittaṁ yeṣāṁ
te, kevalam ekam api ākāśam iva bahudhā vyāpakaṁ paśyanti \| anyat tair
vyākhyātam \| yad vā, tvam eva parameśvaro vayaṁ tu tavāṁśāṁśāḥ, atas
tvato nija-parājayān na lajje, anugrahañ ca manya ity āśayenādau
parameśvaratvaṁ varṇayati---tvam iti \| hi eva, param ity
asyobhayato\'py anuṣaṅgaḥ \| paraṁ brahma tvam eva, na tu
mithyābhimānino vayam \| parabrahmatve hetuḥ---paraṁ jyotir iti,
brahmaṇo\'pi prakāśakatvāt, tac ca yathāgneḥ kṣudrā visphuliṅgā
vyuccarantyevāsmādātmanaḥ sarva evātmāno vyuccavanti iti śrutyā jīvānāṁ
tattvataḥ parameśvarād eva prakāśa-prasiddhaḥ \| atas tad-bhaktavarā eva
tattvatas tvāṁ paśyanti, na tu vayam ity āha---gūḍham api, yaṁ tvāṁ
kevalaṁ nirmalam ākāśam iva suśyāma-kānti-sundaraṁ paśyanti, vayaṁ tu
parameśvaratvenaiva paśyāmaḥ, na ca saundaryamayatvena, asmākaṁ
bhakti-viśeṣābhāvena tad eka-paratvābhāvāt \|\|34\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tvaṁ hi tvam eva paraṁ
paramatattvaṁ nanu, paramatattvaṁ nāma kathaṁ paricchinnaṁ dṛśyamānaṁ ca
etat syāt-tatrāha---brahma yato\'nyad-bṛhan-nāsti tadrūpaṁ tathā jyotiḥ
sarva-prakāśakaṁ svaprakāśañ ca nanv atra kim-pramāṇaṁ tatrāha vede
gūḍhaṁ rahasyatvena kacid eva tathaiva darśitaṁ tathā ca gopāla-tāpanyāṁ
\| tehocur etasya govindasyākhilādhāriṇo brūhīti-cetanaś cetanānām iti
taṁ ha devam ātmavṛtti-prakāśam iti ca ata evoktaṁ gūḍhaṁ paraṁ brahma
manuṣya-liṅgam iti nanu, kathaṁ tarhi kaścid aśuddha iva pratīyate
tatrāha yam iti yaṁ tvāṁ śuddhātmānaṁ kevalaṁ śuddha
svarūpa-śaktyaika-vilāsinaṁ paśyanti yathāvad anubhavanti kim iva
bhākāśam iva yathānya-dharmair ākāśaṁ na lipyate tathātvam ity etadaṁśe
tat-tulyam ity arthaḥ \|\|34\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** tvaṁ hi tvam eva paraṁ
parama-tattvaṁ nanu, parama-tattvaṁ nāma kathaṁ paricchinnaṁ dṛśyamānaṁ
ca syāt tatrāha brahma sarvato bṛhat tathā jyotiḥ svaprakāśam
anya-prakāśakañ ca nanvatra kiṁ pramāṇaṁ tatrāha vede gūḍhaṁ rahasyatvāt
kacid eva tathaiva darśitaṁ yathā tāpanyāṁ te hocur etasya
govindasyākhilādhāriṇo brahīti cetanaś cetanānām iti taṁ ha devam
ātma-vṛtti-prakāśam iti ca ata evoktaṁ gūḍhaṁ paraṁ brahma
manuṣya-liṅgam iti kathaṁ tārkikaiś cid aśuddha iva pratīyate tatrāha
yam iti kevalaṁ śuddhaṁ śuddhatve dṛṣṭāntaḥ ākāśam iveti \|\|34-36\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** tvaṁ hīty ādi \| tvaṁ hi
paraṁ brahma mūrtimad-brahmaty arthaḥ \| jyotiḥ prakāśa-svarūpam \|
nanu, vedo māṁ mūtaṁ brahmeti na vadati ity āśaṅky āha---vāṅmaye
brahmaṇi vede gūḍhm, pracarad-rūpa-vedagamyo na bhavasi kiṁ tu
ānumānika-veda-bodhitaṁ tvā tvām alātmānaḥ paśyanti jānanti \| kim iva ?
kevalam ākāśam iva, ākāśo yathāliptas tathā \| tena yuddhādi kevalaṁ te
līlaiva \| atra yaḥ krodhādistena tvaṁ lipto na bhavasīti bhāvaḥ
\|\|34\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tvaṁ paraṁ brahmaiva
jyotir aprākṛta-jyotiḥ-svarūpaṁ---

> tat-paraṁ paramaṁ brahma sarva vibhajate jagat \|
>
> mamaiva tad-dhanaṁ tejo jñātum arhasi bhārata \|\|

iti arjanaṁ prati hari-vaṁśe bhagavad ukteḥ nanv evañcejjānāsi tadā mayā
saha vigrahaṁ katham akaro s tatrāha---vāṅmaye brahmaṇi vede'pi gūḍhaṁ
brahma sākṣād eva tvaṁ kathaṁ jñeyaḥ syā iti bhāvaḥ tahi kim aham ajñeya
eva tatrāha---yam iti \| amalātmāno māyāmāliny arahitā eva ahaṁ tu
tamomayaḥ kathaṁ paśyeyam iti bhāva \| ākāśam iveti māyāśrayatve'pi tava
na tallepaḥ \|\|34\|\|

**\...**

**\|\| 10.63.35 \|\|**

**nābhir nabho'gnir mukham ambu reto**

**dyauḥ śīrṣam āśāḥ śrutir aṅghrir urvī \|**

**candro mano yasya dṛg arka ātmā**

**ahaṁ samudro jaṭharaṁ bhujendraḥ \|\|**

**śrīdhara-svāmī (bhāvārtha-dīpikā) :** āstāṁ tavan nirguṇasya tava
jñānaṁ līlayādhiṣṭhitas tvayā yo virāḍ-vigrahaḥ so'pi na jñāyate
udumbara-phalāntar-vartim aśakair ivodumbara-phalam ity āśayena
virāḍ-rūpeṇa stauti dvābhyām, nābhir iti \| yasya nabha-ādayo
nabhy-ādy-avayavāḥ sa bhavaṇ loka-kalpaḥ puruṣa ity uttareṇānvayaḥ \|
nabho yasya nābhiḥ \| agnir mukham ambu retaḥ \| dyauḥ śīrṣam \| āśā
diśaḥ śrutiḥ śravaṇendriyam \| urvī aṅghriḥ \| candro manaḥ \| arko dṛk
\| ahaṁ śiva ātmāhaṅkāraḥ \| samudro jaṭharam \| indro bhujā bāhuḥ \|
indrādayo loka-pālā bāhava ity arthaḥ \|\|35\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tvaṁ sākṣād-brahmaiva
jagad idam asmad ādyātmakaṁ tava vibhūtaya evety āha---nābhir iti \|
yasya tava nabhontarikṣam, dyauḥ svargaḥ, urvī bhūmiḥ \| ity artha iti
indrādayo bāhava āharulāḥ ity ukter iti jñeyam \|\|35\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** tvaṁ hoty ādi \| tvaṁ
hi parambrahma gaḍhaṁ jyotiḥ, vāṅmaye brahmāṇi vede amalātmānā
śuddhāntaḥ-karaṇāḥ kevalaṁ yaṁ paśyati śruti-pratipādyam eva te jānanti,
kam iva ākāśam iva ākāśo yathā kevalo\'nyāliptas tadvat \| yad vā,
ākāśam iva kāśṛ dopto kāśo dīptiḥ, āsamyak prakāśam iva, iva evārthaḥ
\|\|35-36\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ātmano\'nyeṣāṁ
kārya-kāraṇānāṁ tad adhiṣṭhitavirāḍ vigrahāvayavatvena tad aṁśāṁśatvaṁ
pratipādayati---nābhir iti dvābhyām \| loka-kalpaḥ
kāraṇa-kāryātmaka-prapañca-rūpaḥ puruṣo vairājena sahābhedāt, vai
prasiddhau, nābhyādīnāñ ca ko\'pi kramo nāpekṣitaḥ, atyantoccāvacasya
prapañcasya tad avayavatva-mātrāpekṣayā tatra tātparyābhāvāt \| anyat
tair yākhyātam \| tatra lokaiḥ kalpate\'vakalpata iti
caturdaśa-bhuvanaiḥ kārya---kāraṇātmakaiḥ sampadyata ity arthaḥ \| yad
vā, kalpata iti sayalve lekhya lekhaka-bhramān-niryatvam \| athavā vai
eva, sa caturdaśa-bhuvanātmakaḥ puruṣaḥ bhavānevādhiṣṭhānatvenābhedāt,
anyat samānam \|\|35-36\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nābhir iti yugmakam \| lokaiś
catur daśabhir bhavanaiḥ kalpate kalpanayā upāsyatvena sampādyate yaḥ sa
loka kalpaḥ yad vā, tat-tayā sampadyate yaḥ puruṣo virārūpaḥ sa bhavān
bhavad adhiṣṭhānam ity arthaḥ \|\|35-36\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** virāḍrūpaṁ tu tava
vibhūti-mātram, na tu tavāstavam \| tat kīdṛśam ? ity āhanābhirnabha
ity-ādi dvābhyām \|\|35-36\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tvaṁ sākṣād-brahma va
jagad idam asmadādy ātmakaṁ tu tava vibhūtir evety āha---nabho yasya
tava nābhiḥ urvī tava aghriḥ arko dṛk ahaṁ śivaḥ ātmā ahaṅkāraḥ indro
bhujāḥ oṣadhayo romāṇi dhiṣaṇā buddhiḥ visargaḥ upasthaḥ dharmo hṛdayaṁ
yac-chabdāvṛtiḥ spaṣṭatārthā nabha ādayo ye\'mī dṛśyante te sarve
sac-cid-ānanda-śarīrasya tava nābhyādīni iti vibhūtaya ity arthaḥ
\|\|35\|\|

**\...**

**\|\| 10.63.36 \|\|**

**romāṇi yasyauṣadhayo'mbu-vāhāḥ**

**keśā viriñco dhiṣaṇā visargaḥ \|**

**prajā-patir hṛdayaṁ yasya dharmaḥ**

**sa vai bhavān puruṣo loka-kalpaḥ \|\|**

**śrīdhara-svāmī (bhāvārtha-dīpikā) :** oṣadhayo romāṇi \|
yac-chabdāvṛttiḥ spaṣṭatārthā \| ambu-vāhāḥ keśāḥ \| viriñco dhiṣaṇā
buddhiḥ \| prajā-patir visargo meḍhram \| dharmo hṛdayam \| lokaiḥ
kalpyate'vakalpyata iti loka-kalpaḥ \|\|36\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** oṣadhaya udbhijjam romāṇy
udbhijjajātīni ity ukteḥ \| visṛjyate retaḥsecana-dvārotpādyate
deho\'neneti visargaḥ biṇdudvaye visargotha rādeśe sarga-śiśnayoḥ iti
niruktiḥ \| lokāna kalpayati svanābhyādibhiś cinmayair nabhokhyādīn
prākṛtān cayatīty arthaḥ \|\|36\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ātmano\'nyeṣāṁ
kārya-kāraṇānāṁ tad adhiṣṭhitavirāḍ vigrahāvayavatvena tad aṁśāṁśatvaṁ
pratipādayati---nābhir iti dvābhyām \| loka-kalpaḥ
kāraṇa-kāryātmaka-prapañca-rūpaḥ puruṣo vairājena sahābhedāt, vai
prasiddhau, nābhyādīnāñ ca ko\'pi kramo nāpekṣitaḥ, atyantoccāvacasya
prapañcasya tad avayavatva-mātrāpekṣayā tatra tātparyābhāvāt \| anyat
tair yākhyātam \| tatra lokaiḥ kalpate\'vakalpata iti
caturdaśa-bhuvanaiḥ kārya---kāraṇātmakaiḥ sampadyata ity arthaḥ \| yad
vā, kalpata iti sayalve lekhya lekhaka-bhramān-niryatvam \| athavā vai
eva, sa caturdaśa-bhuvanātmakaḥ puruṣaḥ bhavānevādhiṣṭhānatvenābhedāt,
anyat samānam \|\|35-36\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nābhir iti yugmakam \| lokaiś
catur daśabhir bhavanaiḥ kalpate kalpanayā upāsyatvena sampādyate yaḥ sa
loka kalpaḥ yad vā, tat-tayā sampadyate yaḥ puruṣo virārūpaḥ sa bhavān
bhavad adhiṣṭhānam ity arthaḥ \|\|35-36\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** lokān kalpayasi
svanābhimukhādibhiś cinmayair nabhognyādīn prākṛtān sṛjasīty arthaḥ
\|\|36\|\|

**\...**

**\|\| 10.63.37 \|\|**

**tavāvatāro'yam akuṇṭha-dhāman**

**dharm asya guptyai jagato hitāya \|**

**vayaṁ ca sarve bhavatānubhāvitā**

**vibhāvayāmo bhuvanāni sapta \|\|**

**śrīdhara-svāmī (bhāvārtha-dīpikā) :** nanu tattvataḥ
prādeśika-śarīrasya kathaṁ nabhonābhitvādīty ata āha---taveti \| he
akuṇṭha-dhāmann apracyuta-svarūpa, bhavāyābhyudayāya \| na kevalam
etāvat kintv asmad-anugrahārtham apīty āha---vayaṁ ceti \| sarve
loka-pālās tvayā pālitāḥ saptāpi bhuvanāni pālayāma iti \|\|37\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** punar āśaṅkate-nanviti \|
prādeśikaṁ prādeśam itaṁ śarīraṁ yasya tasya kecit-svadehāntar
hṛdayāvakāśe prādeśamātraṁ puruṣaṁ vasantam iti dvitīya-skandhokteḥ \|
yad vā, prādeśo yatkiñcid-deśas tatra tiṣṭhatīti prādeśikaḥ prādeśo
deśa-mātre'pi iti medinī \| sākṣād-brahmaṇo\'dṛśyasyāpi yadṛśyatvaṁ
tatkevalaṁ kṛpānibandhanam evety āha---he akuṇṭhadhāman parabrahmaṇo
yadṛśyatvaṁ tasmāt-tastava prabhāvaḥ kuṇṭhī-kartum aśakya eveti bhāvaḥ
\| dharm asya svabhakti-lakṣaṇasya tat-pratipakṣa-mata-nirasanapūrvakaṁ
rakṣaṇāya jagataḥ
karmi-jñāni-mūḍha-bahirmukha-durācāra-paryantasyābhavāya mokṣāya na ca
sāmānya-jagat-pālanāyety āha---vayaṁ sarve divapālā bhavatānubhāvitāḥ
pālitāḥ santa! pālayāma eva tanmātrārthe tavāvirbhāve kiṁ prayojanam iti
bhāva iti viśvanāthaḥ \|\|37\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** virāḍ-rūpaṁ tu tava
līlā-mātram, tat kīdṛśam ity anūdya tavāvatāro\'yam iti vadan
śrī-kṛṣṇasya paramaiśvayaṁ pradarśayati---vayañ ca sarve
bhavatānubhāvitā santo vibhāvayāmo bhuvanāni sapta iti \|\|37-40\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ sadātma-tvadīyatvena
vayaṁ tvad-anugrahe yogyā eva, viśeṣataś cādhunā nitarām anugṛhītā ity
āha---taveti \| avatāro vaikuṇṭha-lokād avataraṇam, dharm asya
tvad-bhakti-lakṣaṇasya, ato jagataḥ sarva-jīvānām eva, bhavāya
loka-dvaya-śreyase, he akuṇṭha-dhāmann iti sākṣād-bhagavattvāt \| evaṁ
bhavatānubhāvitāḥ santo vayam api tvad-bhakti-vistāraṇādinā viśeṣeṇa
pūrvata ādhikyena bhāvayāmaḥ \|\|37\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** taveti tair vyākhyātaṁ tatra
prādeśikatvam eka-deśasthatvaṁ nabho nābhitvāditvaṁ tat-tad
aṅgādhiṣṭhita-tat-tad-vastutvaṁ tatra siddhāntaḥ
sarva-deśa-kālāpracyuta-svīya-vigraha eva tvam acintya-śaktyaiva
prādeśikatayā bhāsīti apracyuta-svarūpa ity asya tātparyādgamyaḥ yad vā,
nanv evambhūtasya mama kathaṁ prapañce sva-svarūpeṇa prākaṭyaṁ
tatrāha---taveti ! he akuṇṭha-bhāman śrī-golokādin ity a-sthāna ! tava
avatāraḥ apūrvavat prapañce prākaṭya-dharm asya prādhānmatas
tvad-bhaktānāṁ tvad-bhakti-lakṣaṇasya \[ato\] jagataḥ sarva-jīvānām eva
bhavāya loka-dvaya-śreyase ato vayaṁ ceti viśeṣeṇa
tvad-bhakti-vistāraṇādinā pūrvata ādhikyena bhāvayāmaḥ \|\|37\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** nanv evaṁ-bhūtasya mama kathaṁ
prapañce sva-svarūpeṇa prākaṭyam ? tatrāha---taveti \| dharm asya
prādhānyatas tvad-bhakti-lakṣaṇasya \|\|37\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** tvaṁ tu sarva-kāraṇa-kāraṇaṁ
murtānandaḥ \| nanv evaṁ cedahaṁ tadā katham avanau bhaviṣyāmīty
āha---tavāvatāro\'yam ity-ādi \| he akuṇṭha-dhāman ! ayaṁ tavāvatāraḥ
kila dharm asya guptyai jagato bhavāya kṣemāya \| nanu, bhavanta eva
loka-pālakāḥ ? nety āha---vayaṁ cety-ādi \| vayañ ca sarve brahmādayas
tvayānubhāvitā anubhāvitaṁ prāpitāḥ, na tvasmākaṁ svato\'nubhāvaḥ, tad
anubhāvenaiva sapta-bhuvanāni vibhāvayāmaḥ \|\|37-40\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sākṣād-brahma-svarūpatvād
adṛśyasyāpi tava yat prāpañcika-lokair daśyatvaṁ tad atarkya-śaktes tava
parama-kṛpā-nibandhanam ity āha \| taveti \| he akuṇṭha-dhāman !
parabrahmaṇo'pi tava yadd-dṛśyatvaṁ tasmāt-tarkais tava prabhāvaḥ
kuṇṭhī-kartum aśakya ity arthaḥ \| dharm asya sva-bhakti-lakṣaṇasya
guptyai tat-pratipakṣa-mata-nirasanapūrvaka rakṣaṇāya jagataḥ
karmi-jñāni-mūḍha-durācāra-bahirmukha-paryantasyāpi abhavāya mokṣāya na
ca sāmānya-jagat-pālanāyety āha---vayam iti \| sarve daśa dik-pālāḥ
bhavatā anubhāvitāḥ pālitāḥ santaḥ pālayāma eva tan-mātrārthaṁ
tavāvirbhāve kiṁ prayojanam iti bhāvaḥ \|\|37\|\|

**\...**

**\|\| 10.63.38 \|\|**

**tvam eka ādyaḥ puruṣo'dvitīyas**

**turyaḥ sva-dṛg dhetur ahetur īśaḥ \|**

**pratīyase'thāpi yathā-vikāraṁ**

**sva-māyayā sarva-guṇa-prasiddhyai \|\|**

**śrīdhara-svāmī (bhāvārtha-dīpikā) :** nanu yadi vibhavayitāro yūyaṁ
vibhāvyāni ca bhuvanāni santi tarhi katham uktaṁ tvaṁ hi brahmeti \| na
hi brahmatve mama sajātīya-vijātīya-bhedaḥ sambhavatīty ata āha---tvam
iti \| ekaḥ sajātīya-bheda-rahitaḥ \| kutaḥ \| ādyaḥ puruṣaḥ puruṣāṇām
avasthā-traya-vatām ādyaḥ prakṛti-bhūtaḥ puruṣaḥ \| kutaḥ \| turīyaḥ \|
śuddha ity arthaḥ \| tad api kutaḥ \| sva-dṛk sva-prakāśa-jñāna-rūpaḥ \|
śuddhād eva hy upādhi-yogāj jīvā jāyante \| "yathāgneḥ kṣudrā
visphuliṅgā vyuccaranty evam evāsmād ātmanaḥ sarva eva ātmāno
vyuccaranti" iti śruteḥ \| ataḥ sajātīya-rahitaḥ \| kiṁ ca advitīyo
vijātīya-rahito'pi \| kutaḥ \| hetuḥ sarvasya \| tathā svayaṁ
hetu-rahitaś ceti \| kathaṁ tarhi prati śarīraṁ jīva-bhedaḥ pratīyate'ta
āha---pratīyasa iti \| sarva-guṇa-prasiddhyai sarva-viṣaya-prakāśanāya
\|\|38\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** unar
bhagyantareṇākṣipati---nanu, yadīti \| ekatve hetum āśaṅkate---kuta iti
\| avasthā jāgradādyāḥ \| tatra hetuḥ---turya iti \| ity artha
iti---mālinya-hetvavasthāspaṣṭatvād iti bhāvaḥ \| tad api turyatvam api
\| upādhir māyā \| visphu-liṅgā agnikaṇāḥ \| ātmāno jīvāḥ \| ata
evambhūtatvāt \| na kevalaṁ sajātīyarahita evety āha---kiṁ ceti \|
vijātīya rāhityaṁ kasmād atrāha---hetur iti \| pratīyata iti \|
prātītika eva bhedo na svābhāvika iti bhāvaḥ \| atra viśvanāthaḥ---nanu,
kecinmama guṇāvatārāḥ kecic ca vibhūtaya iti matto yūyam abhinnā eva
tatrāha---tvam evaika īśaḥ vayaṁ tu sevakā eva \| kutaḥ---ādyaḥ puruṣo
yatas turīyaḥ virāṭ hiraṇyagarbhaś ca kāraṇaścety upādhayaḥ īśasya
yastribhirhīnaṁ turīyaṁ tad vidurbudhāḥ \| kiṁ ca,
nārāyaṇavāsudevādadayo\'pi tvad-antaḥpātāda-dvitīyāḥ \| anyeṣāṁ hetuḥ
svayaṁ hetur ahitaś ca yataḥ svadṛk svenaiva dṛg-darśanaṁ yasya na tv
anyaḥ ko\'pi tvāṁ draṣṭuṁ śaknotīti bhāvaḥ \| yad vā, svānāṁ bhaktānāṁ
dṛg-yasya saḥ \| tathā svabhaktānāṁ nitya-sattā-vicitra-bahula-rūpeṇa
prakāśasa ity āha---pratīti \| sveṣu yā dayā kṛpā tayā teṣām
ekāntitvādisarva-guṇaprasiddhaye loke vikhyātyai yathā-vikāraṁ
bhāvānusāreṇa pratīto bhavasi \| īdṛgaiśvaryavān api tuccha-māyā-guṇānām
upakaroṣīty āha---pratīyasa iti \| yathā vikāraṁ prati śarīraṁ svamāyayā
kṛtvā buddhīndriyādi-guṇānāṁ prasiddhyartham antaryāmitayānubhūyase yadi
tvam antaryāmitvaṁ na kuruṣe tarhi teṣāṁ prakāśakābhāvātte jaḍatayā
vyarthāḥ syur iti bhāvaḥ \|\|38\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tvam eveśaḥ, ata ekaḥ \|
yad vā, evaṁ sajātīya-vijātīya-bheda-rāhityādīśaḥ, ata eva paraṁ
brahmeti bhāvaḥ \| yathā vikāraṁ sva-sva-dehānusāreṇa
dehānurūpa-caitanya-prakāśatāratamyena nānāvidhaḥ pratīyata ity arthaḥ
\| tac ca svamāyayeti tattvato\'pi jīvatvaṁ nirastam, tac ca vyaktaṁ
bhāvi \| anyat tair vyākhyitam \| yad vā, nanu, kecin mama gaṇāvatārāḥ
kecic ca vibhataya iti matto yuyam abhinnā eveti cettatrāha---tvam iti
\| tvam evaika īśaḥ, vayaṁ tu sevakāḥ evety arthaḥ \| kutaḥ ? ādya
puruṣaḥ śrī-brahmādibhyo\'pi śreṣṭhaḥ, atas turyaḥ
śrī-brahma-viṣṇu-rudrebhyo\'vatāritvena bhinnatvāt, na ca
caturvyūhādīnāṁ pṛthak pṛthag vartamānānāṁ pratyekam īśvaratvena tava
parameśvaratva-hānis teṣām api tvadabhinnatvād ity āha---advitīya iti \|
yato hetus teṣāṁ tvatta eva prādurbhāvāt, svayaṁ vā hetuḥ, yataḥ svadṛk
svaprakāśaḥ, tathāpi svabhaktānāṁ nitya-satya-vicitra-bahula-rūpeṇa
prakāśaka ity āha---pratīti \| sveṣu bhavateṣu māyayā kṛpayā \| yad vā,
bhakteṣu teṣu amāyayā teṣām ekāntitvādi-sarva-guṇasya prasiddhyai lokeṣa
vikhyātaye prakarṣeṇa siddhau vā, yathā-vikāraṁ bhāvānusāreṇa pratīto
bhavasi, svabhakteṣu pratyeka caturvyūhādīnāṁ madhye
sva-sva-sevyaikaniṣṭhayā nitya-satyatvena parisphurasīty arthaḥ
\|\|38\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tvam eka iti tair vyākhyātaṁ
tatra sambhavatītyasyānte yena bhedena bhavanto bhāvayitāra iti śeṣaḥ \|
puruṣāṇām ity ādau cidaṁśenaikāpekṣayā jīveśvara-svarūpa-bheda-vivakṣayā
prakāśanāyetyasyānte\'to vayam api tad-vibhūti-rūpā eveti
sajātīyādi-bhedābhāvāt tvam eva brahmeti paryavasim iti śeṣaḥ \| kiñ ca
yathā-vikāraṁ sva sva dehānurūpaś caitanya-prakāśatāratamyena
nānā-vidhaḥ pratīyasa ity arthaḥ \| tac ca svamāyayācintya-śaktyeti
tat-svarūpe tad-dharmāsparśaś ca nirūpitaḥ anyat taiḥ \| yad vā, tvam
ekaḥ sajātīya-bheda-rahitaḥ advitīyo vijātīya-bheda-rahitaś ca yataḥ
ādyaḥ viṣṇostu trīṇi rūpāṇi ity uktānāṁ puruṣāṇāṁ mūla-rūpaḥ atas tvam
eva puruṣaḥ pūrvam evāham ihāsam iti tat-puruṣasya puruṣatvam iti śruteḥ
\| kutas turīyaḥ virāṭ hiraṇya-garbhaś ca kāraṇaṁ cetyupādhayaḥ īśasya
yat-tribhir hīnaṁ turīyaṁ tad vidur budhāḥ ity ukta-lakṣaṇaḥ tad api
kutaḥ svadṛk svayaṁ prakāśaḥ ato hetur ahetur api yady apy evam
akhaṇḍastvaṁ tathāpi yathāvikāraṁ tat-tad-vikārānusāreṇa sarveṣāṁ teṣāṁ
sattvādi-guṇa-prakāśanāya mahat-sraṣṭrādi-rūpassan guṇavat-pratīyase tac
ca māyayā svapūrṇatāvaraṇa-śaktitāratamyenety arthaḥ \| atas tvam eva
ceśaḥ yad vā,

nanu, kecin-mama guṇāvatārāḥ kecic ca vibhṛtaya iti matto yūyam abhinnā
eveti cet-tatrāha-tvam evaika īśā bayaṁ tu sevakā evety arthaḥ \| kutaḥ
ādyaḥ puruṣaḥ yatas turyaḥ nārāyaṇa-vāsudevayor api tvad-antaḥpātāt
advitīyaś ca atonyeṣāṁ hetuḥ svayaṁ tu hetur ahitaḥ yataḥ svadṛk tathāpi
svabhaktānāṁ nitya-satya-vicitra-bahula-rūpeṇa prakāśase ity āha pratīti
sveṣu bhakteṣu māyayā kṛpayā teṣām ekāntitvādi-sarva-guṇasya
prasiddhayai lokeṣu vikhyātaye prakarṣeṇa siddhaya vā yathā-vikāraṁ
bhāvānusāreṇa pratīto bhavasīti \|\|38\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** tvam ekaḥ sajātīya-bhedarahitaḥ
advitīyo vijātīya-bheda-rahitaś ca yata ādyaḥ viṣṇostu trīṇi rūpāṇi ity
uktānāṁ puruṣāṇāṁ mūla-rūpaḥ atas tvam eva puruṣaḥ \| pūrvam
evāhamihāsam iti tat-puruṣasya puruṣatvam iti śruteḥ \| kutas turīyā !
virāṭ hiraṇya-garbhaś ca kāraṇaṁ cetyupāyaḥ īśasya yat tribhir hīnaṁ
turīyaṁ tad-vidurbadhāḥ ity ukta-lakṣaṇaḥ tad api kutaḥ svadaka
sva-prakāśaḥ ato hetur ahetur api yady apy evama akhaṇḍas tvaṁ tathāpi
yathā-vikāraṁ tat-tad vikārānusāreṇa sarveṣāṁ sattvādi-guṇa-prakāśanāya
mahat-sraṣṭādi-rūpassana khaṇḍavata pratīyase tac ca māyayā
svapūrṇatvāvaraṇa-śakti-tāratamyenety arthaḥ \| atas tvam eva ceśvara
iti nanu, mamaiva cen-mahat-sraṣṭrādi-rūpatvaṁ tarhi tat-tad-rūpeṇa
māyā-pravarttayitumr mamaiva tat-tad-doṣaleṣaḥ syāt ity āśaṅkaya
dṛṣṭāntena pariharati---yathaiveti \|\|38-39\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** mad-vibhūtayo yūyam api
mad abhinnā eveti tatra nahi nahīty āha \| tvam ekaḥ
sajātīya-bheda-rahitaḥ īśvarāntarābhāvāt tvat svarūpa-bhūtānāṁ matsyādy
avatārāṇām api madhye tvam ādyaḥ sa ca tvaṁ manuṣyākṛtir evety āha,
puruṣaḥ tvat-svarūpād bhinnā jīva-śaktiḥ māyā-śaktir apīty āha \|
advitīyaḥ vijātīya-bheda-rahitaḥ kiṁ ca, puruṣākārāṇāṁ mukhyānāṁ
svarūpa-bhūtānāṁ caturṇāṁ vyūhānām api madhye tvaṁ turyaḥ
vāsudeva-svarūpa ity arthaḥ \| natu tvām anyaḥ ko'pi darśayituṁ
śaknotīty āha \| svadṛk svenaiva dṛk darśanaṁ yasya sa ataḥ
sarva-śreṣṭhatvāt-tvam eva hetuḥ sarva-kāraṇam ahetustava tu kāraṇaṁ
nāstīty arthaḥ \| ata eva īśaḥ mukhyam aiśvaryaṁ tavaiveti bhāvaḥ etādṛg
aiśvaryavān api tvam atitucchānāṁ māyika-guṇānām apy upakāraṁ karoṣīty
āha---pratīyasa iti \| tathāpi tad api yathāvikāraṁ pratiśarīraṁ
svamāyayā kṛtvā ye sarve guṇā buddhīndriyādayas teṣāṁ prakṛṣṭa-siddhay
arthaṁ pratīyase antaryāmi-rūpeṇānubhūyase tatra tatrāntaryāmitvaṁ yadi
tvaṁ na svīkuruṣe tadā māyā-guṇānāṁ prakāśanābhāvātte vyarthā eva
bhaveyur iti bhāvaḥ \|\|38\|\|

**\...**

**\|\| 10.63.39 \|\|**

**yathaiva sūryaḥ pihitaś chāyayā svayā**

**chāyāṁ ca rūpāṇi ca sañcakāsti \|**

**evaṁ guṇenāpihito guṇāṁs tvam**

**ātma-pradīpo guṇinaś ca bhūman \|\|**

**śrīdhara-svāmī (bhāvārtha-dīpikā) :** tarhi kim aham evaṁ saṁsārīty
ucyate, na hi na hīti sadṛṣṭāntam āha---yathaiveti \| he bhūman, svayā
chāyayā megha-lakṣaṇayā para-dṛṣṭyā pihitaś chādito'pi sūryaś chāyāṁ
meghaṁ ca rūpāṇi ca meghāntaritān ghaṭādīn api sañcakāsti prakāśayati \|
evaṁ guṇenāhaṅkāreṇa sva-kāryeṇa jīvāvarakeṇa tad-dṛṣṭyā pihito'pi guṇān
sattvādīn upādhīn guṇinaś copahitān jīvān api cakāsti \| ātma-pradīpaḥ
sva-prakāśaḥ \| ataḥ sarva-sākṣiṇas tava na saṁsāra ity arthaḥ
\|\|39\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** punar ākṣipati-tīti \|
sūryakiraṇā eva meghākāreṇa pariṇamaṁta ity uktaṁ hari-vaṁśe \|
evamittham \| ataḥ svaprakāśatvāt \| ity artha iti-\"dadāmi buddhiyogaṁ
taṁ yena māmupayāṁti te\' ity ukteryatkṛpayā. \'nyeṣāṁ saṁsāro naśyati
tasya kutaḥ sa bhaved iti bhāvaḥ\| evaṁ mahākṛṣāṁ tanbannapi tvaṁ
sādhavaśiromaṇiḥ svābhāvikalajjā. vinayādinā sākṣānna tanoṣi kiṁ tu
gurbādidvārā pārokṣyeṇaiveti paramasadguṇanidhitvamāha-yatheti \| pihita
eva sansamyakprakāśayasi guṇena tatrasthāṁśena tasminsthānīyena jīve
pūrvapūrvagurvādirūpeṇācchannassaṁstāraivetyarthaḥ\| guṇān kāruṇyādīs
tatprakāśanārtha guṇinaś ca kāruṇyādikatan
parasparagurvādīnsamyanaprakāśayasi \| na ca tattatprakāśane\'nyo
heturastītyāha-ātmanā svayam eva pradīpayati kṛpayā prakāśayatīti tathā
saḥ \| tatra hetu:-bhūman he aparicchinnamāhātmya \'mahāṁto hi
dayālavaḥ\' ity ukter iti toṣaṇīkārāḥ \|\|39\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** eva api, pihito\'pi,
ca---kārābhyāṁ dvayor api prādhānyaṁ dyotyate---dūrasthānām api rūpāṇāṁ
sannihita-meghavat prakāśanāt \| sañ cakāstīti kriyāntargataḥ saṁ-śabdo
meghācchannatayā sūrya-tejasām atīkṣṇatvena dṛṣṭeḥ samyak prasāraṇāt,
evaṁ dāntike\'pi jñeyam \| ahaṅkārācchannasyāpi tat-pravartanāt svayam
evābhivyakta-guṇa-guṇinām apy ādhikyaprakāśana-siddheḥ \| apihitaḥ
pihitaḥ, tathā cāmaraḥ---apidhāna-tirodhāna-pidhāna ity-ādi, yadyapy
ahaṅkāreṇa jīva eva pidhīyate, na ca paramātmā, tathāpi tvam ity
ahaṅkārācchannatayā jīvena tad ananubhavāt \| ata eva tair api
vyākhyātam \| tad-dṛṣṭyeti jīvadṛṣṭyaivety arthaḥ \| evaṁ sarvam eva
tvaṁ prakāśayasi, tvañ ca svaprakāśa evety āha---ātmeti \| evaṁ
vastuto\'haṅkāreṇa pihitatvam api nirastam, sadā prakāśamānatvādikañ ca
sūcitam, tatra hetuḥ---bhūman ! he aparicchinneti anyena vyāptum
aśakyatvād ity arthaḥ \| anyat tair vyākhyātam \| yad vā, evaṁ mahākṛpāṁ
tanvann api sādhu-varga-śiromaṇistvaṁ svābhāvika-lajjāvinayādinā sākṣān
na karoṣi, kiṁ tu gurvādi-dvārā parokṣeṇaiveti
parama-sad-guṇa-gaṇa-nidhitvam āha---yatheti \| pihita eva san samyak
prakāśayati, guṇena svāṁśena sūryacchāyā-sthānīyena jīvena
gurvādi-rūpeṇācchannā sann eva tad-dvārety arthaḥ \| guṇān kāruṇyādīn,
tat-prakāśanārthaṁ guṇinaś ca kāruṇyādi-kartṝn gurvādīn samyaka
prakāśayasi \| na ca tat-tat-prakāśane tvat-kṛpā vinānyo hetur astīty
āha---ātmanā svayam eva pradīpayati kṛpayā prakāśayatīti tathā saḥ \|
tatra hetuḥ---bhūman ! he aparicchinna-māhātmyeti \|\|39\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yathaiveti tair vyākhyātaṁ
tatra sarvatra hetuḥ he bhūman ! sarvātmatvād aparicchinneti yad vā,
nanu, mamaiva cen mahat-sraṣṭrādi-rūpatvaṁ tarhi tat-tad-rūpeṇa
māyādi-pravartayitum amaiva tat-tad-doṣa-lepaḥ syād ity āśaṅkya
dṛṣṭāntena pariharati---yathaiveti \| yad vā, evaṁ mahā-kṛpāṁ tanvann
api sādhu-varga-śiromaṇis tvaṁ svābhāvika-lajjāvinayādinā sākṣān na
tanoṣi kiṁ tu gurvādidvārā pārokṣyeṇaiveti
parama-sad-guṇa-gaṇa-nidhitvam āha---yatheti \| \[apihita\] pihita eva
san samyak prakāśayasi guṇena taṭasthāṁśena raśmi-sthānīyena jīvena
pūrva-gurvādi-rūpeṇācchannaḥ sann iti tadvāraivety arthaḥ \| guṇān
kāruṇyādīn tat-prakāśanārthaṁ guṇinaś ca kāruṇyādikatan
paraspara-gurvādīn samyak prakāśayasi na ca tat-tat-prakāśane nānyo
hetur astīty āha---ātmanā svayam eva pradīpayati kṛpayā prakāśayatīti
tathā saḥ tatra hetuḥ, bhūman he aparicchinna-māhātmyeti \|\|39\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** adṛṣṭasyāpy antaryāmiṇo
māyā-guṇa-prakāśane dṛṣṭāntam āha---yathaiva sūryaḥ svayā chāyayā
megha-lakṣaṇāyā pihitaḥ loka-dṛṣṭyā ācchādito'pi chāyāṁ meghaṁ rūpāṇi
meghāntaritān lokāṁś ca ghaṭādīn api sañcakāsti prakāśayati evaṁ
guṇenāhaṅkāreṇa svakāryeṇa jīvāvarakeṇa tad-dṛṣṭyāpihito'pi guṇān
buddhīndriya-viṣayādīn guṇino jīvān api sañcakāsti prakāśayasi ātmā
paramātmā cāsau pradīpaḥ prakāśakaś ceti \|\|39\|\|

**\...**

**\|\| 10.63.40 \|\|**

**yan-māyā-mohita-dhiyaḥ putra-dāra-gṛhādiṣu \|**

**unmajjanti nimajjanti prasaktā vṛjinārṇave \|\|**

**śrīdhara-svāmī (bhāvārtha-dīpikā) :** kiṁ ca māyāśrayasyānyān
mohayatas tava kutaḥ saṁsṛtir ity āśayenāha---yan māyeati \| putrādiṣu
prasaktāḥ \| vṛjinārṇave duḥkha-sāgare \| unmajjanti devādi---yoniṣu,
nimajjanti sthāvarādiṣu \| tad uktaṁ vāyavīye, "viparyayaś ca bhavati
brahmatva-sthāvaratvayoḥ" iti \|\|40\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** māyāyāḥ
svāśrayānāvarakatvaṁ prasiddhamāyāsu dṛṣṭam tato\'pi na tava
saṁsārāśaṁkety āha-kiścati \| unmajjati ūddhavaṁ gacchanti \| nimanjaṁti
adho gamchati \| tadunmanjanimanjanam \| vāyavīye vāyupurāṇe\| viparyayo
vaiparītyam \| brahmā\'pyajñānavaśāt sthāvaratāṁ yāti kā kathā\'nyeṣām
ity arthaḥ \|\|40\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ bhakteṣv eva kṛpāṁ
prakāśayasi, na tv abhakteṣv iti te sadā duḥkhina evety āha---yad iti,
yasya tava māyayā \|\|40\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tad evaṁ nigūḍhaṁ
tanmahimānaṁ vyajya prastutaṁ bāṇārtha-prasādanaṁ yojayituṁ
paramāpatprāptyā mada-rahitaṁ bāṇam api śikṣayituṁ nivedayati
pañcabhiḥ---tatra tādṛśatvan-mahimājñānam asya nāścaryaṁ prāyaśaḥ
sarvasyaiva mohitatvād ity abhiprety āha---yad iti \| yasya tava
māyayeti \[pūrvavat-tac-chabdān apekṣā\] vadatātra tasya prerakatvaṁ
nābhimataṁ kiṁ tu tat-sambandhābhāsabalena tasyā eva svataḥ-katṛtvaṁ tac
ca yukta tasmin-nairghṛṇyāpātāt vakṣyate ātmānaṁ priyam īśvaram iti
\|\|40\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** tad evaṁ nigaḍhaṁ tan-mahimānaṁ
vyajya prastutaṁ bāṇārthaṁ prasādanaṁ yojayitaṁ paramāpat prāptyā
mada-rahitaṁ bāṇam api śikṣayituṁ nivedayati pañcabhiḥ \| tatra
tādṛśa-tvan-mahimājñānam asya nāścaryaṁ prāyaḥ sarvasyaiva mohitatvād
ity abhiprety āha---yad iti \|\|40-43\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sa tvam eva kṛpayāvatīrya
jīvān uddharasi jīvās tu saṁsāra-sindhau patitā evety āha---yan-māyeti
\|\|40\|\|

**\...**

**\|\| 10.63.41 \|\|**

**deva-dattam imaṁ labdhvā nṛ-lokam ajitendriyaḥ \|**

**yo nādriyeta tvat-pādau** **sa śocyo hy ātma-vañcakaḥ \|\|**

**śrīdhara-svāmī (bhāvārtha-dīpikā) :** evaṁ jīveśvara-vyavasthāṁ
nirūpyedānīm abhajantaṁ nindati dvabhyām---**deva**- iti \| **devena**
tvayā karmādhyakṣeṇa **dattaṁ nṛ-deham** **imaṁ labdhvāpi** iti
\|\|41\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** anyad āha---*evam*
ity-ādinā \| **imaṁ** pratyakṣa-siddham \| **ātma-vañcako**
nija-pralambhakaḥ \| **śocyaḥ** vijñaiḥ śocanīyaḥ \|\|41\|\|

------------------------------------------------------------------------------------------------------------

**kaivalya-dīpikā : devadattam** iti \| **loke** manuṣya-**dehaṁ**
**deva-dattaṁ labdhvā** nātma-yatnena **ajitendriyatvāt** anādaraḥ
\|\|41\|\| \[mu.pha. 13.39\]

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : yo** **nādriyeta**
ity-ādi \| **tvat-pādau yo nādriyeta** tvac-caraṇāvindaṁ hitvā yo muktiṁ
prārthayate, **sa śocya ātma-vañcaka** ity arthaḥ \|\|42-53\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** atas tvad-abhaktā
mahā-nindyā evety āha---**deva** iti \| **imaṁ** tvad-bhajana-yogyam,
**devadattam** iti paramopakāritvenātyantādara-yogyatābhipretā \|
tathāpy **ajitendriyaḥ** san **nādriyeta**, ādareṇa na seveta \| kiṁ vā,
na bahumanyate\'pi **śocyo** nindyaḥ, hi yata ātmānam api vañcayata iti
tathā saḥ \| yad vā, **hi** niścitaṁ **śocyāḥ**---paramopakāriṇas
tavānādareṇākṛtajñatvādi-sampatteḥ \| kiṁ ca, **ātma-vañcako**
loka-dvaya-sukha-rahito\'bhūd ity arthaḥ \|\|41\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatra tvayā
tvad-bhakti-yogyatā prāpito'pi mayaiṣa iva kenacit-kāruṇikena
kṛtopadeśo'pi tvad-vimukha stvas tasmad-vidhānāṁ śocya evety
āha---deveti \| imaṁ tvad-bhajana-yogyaṁ devena tvayaiva dattaṁ yad vā,
keṣāñcin-nija-mahā-bhaktānāṁ sambandhena sarvatra prasāriṇyā kṛpayā
prāpitam **imaṁ** samprati tvad āvirbhāvavantaṁ **nṛ-lokaṁ**
manuṣya-bhuvanaṁ **labdhvā** iti
paramopakāritvenātyantādara-yogyatābhipretā, tathāpy **ajitendriyaḥ**
san na bahumanyeta **hi** yasmād **ātma-vañcaka** iti \|\|41\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** atas tvāṁ ye na bhajanti, te
mūḍhāḥ ity āha---**deva-dattam** ity-ādi \| **tvat-pādau yo nādriyeta**,
na bhajeta **sa śocyaḥ**, **hi** niścitam, ata **ātma-vañcakaḥ** \| tvad
iti dṛśyamānaṁ śrī-vigraha-param \| **devena** bhavataiva **dattaṁ
nṛlokaṁ** **tvad** **idaṁ labdhvā** pādāv iti pāda-sevāṁ hitvā
yo\'pavargam api prārthayate so\'pi śocya ity arthaḥ \|\|42\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** abhajantaṁ
nindati---**devena** tvayaiva **dattaṁ** **nṛ-deham** \|\|41\|\|

**\...**

**\|\| 10.63.42 \|\|**

**yas tvāṁ visṛjate martya ātmānaṁ priyam īśvaram \|**

**viparyayendriyārthārthaṁ viṣam atty amṛtaṁ tyajan \|\|**

**śrīdhara-svāmī (bhāvārtha-dīpikā) :** śocyatve hetuḥ---**yas tvām**
iti \| **viparyayā** viparītā anātmāpriyānīśvarā ye **indriyārthāḥ**
putrādayaḥ, tad-**artham** \|\|42\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : martyo** maraṇa-dharmā
\|\|42\|\|

------------------------------------------------------------------------------------------------------------

**kaivalya-dīpikā : yas tvām** iti \| bhṛśam
ayukta-loka-ceṣṭita-darśanād ākrośena kṛpātiśayaṁ dhvanayanti \| ye
sukha-buddhyā gṛhītā duḥkha-svarūpā bhavanti, te **viparyayā
indriyārthā** viṣayāḥ \| he devadeva ! **yas** tad-arthaṁ **tvāṁ**
**visṛjate**, **so'mṛtaṁ parityajya viṣam atti** \|\|42\|\| \[mu.pha.
13.41\]

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tad ev āha---**ya** iti
\| **martyo** maraṇa-dharma-śīla ity amṛta-tyāgāyogyatoktā \|
**ātmānam** antaryāmitvena sarva-sat-karmādau pravartanāt
paramopakāriṇam ity arthaḥ \| **priyaṁ** svata evātmano\'py
adhika-premāspadam, paramātmatvāt \| evam avaśya-bhajanīyatvenāpi
tyāgāyogyatoktā \| abhajane daṇḍayati cety āha---**īśvaram** iti \| evam
eṣāṁ viśeṣaṇānāṁ yathottaraṁ bhajana-hetutve śraiṣṭhyam \| tathāpi
visṛjena bhajet **viṣam atty amṛtaṁ tyajet** iti paramāvivekitvam uktam
viṣaya-bhoge\'pi sarvadā mahā-duḥkhī, na kadācid api sukhī syād ity
arthaḥ \|\|42\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatra cādhunā mayaiva
śrī-guruṇā prakāśitam api yas tvāṁ tyajet sa tu parama-śocya ity
āha---**ya** iti \| **martyo** maraṇa-śīla ity amṛta-tyāgāyogyatoktā \|
**ātmānam** antaryāmitvena sarva-sat-karmādau pravartanāt
paramopakāriṇam ity arthaḥ \| **priyaṁ** svata evātmano\'py
adhika-premāspadam, paramātmatvāt \| evam avaśya-bhajanīyatvenāpi
tyāgāyogyatoktā \| abhajane daṇḍayati cety āha---**īśvaram** iti \| evam
eṣāṁ viśeṣaṇānāṁ yathottaraṁ bhajana-hetutve śraiṣṭhyaṁ \| tathāpi
**visṛjet** na bhajeta **viṣam atty amṛtaṁ tyajed** iti paramāvivekitvam
uktaṁ \| \"tyajan\" iti pāṭhaḥ kvacit \|\|42\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam*.

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : visṛjate** tyajati \|
kim-arthaṁ ? **viparyayāḥ** tvad-viparītā anātmāno\'priyāḥ anīśvarāś ca
ye **indriyārthāḥ** putrādayaḥ, tad-artham \|\|42\|\|

**\...**

**\|\| 10.63.43 \|\|**

**ahaṁ brahmātha vibudhā munayaś cāmalāśayāḥ \|**

**sarvātmanā prapannās tvām ātmānaṁ preṣṭham īśvaram \|\|**

**śrīdhara-svāmī (bhāvārtha-dīpikā) :** aham anye ca śuddha-manasas tvām
eva prāptā ity āha---aham iti \|\|43\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sarvajñatām āha---aham
ity-ādinā \| bhakti-vidyate yeṣāṁ te bhaktā bhajata ity arthaḥ \|
sarvātmanā kāya-vāṅ-manovyāpāreṇa \| bhajanīyatve hetu-trayam-ātmānam
ity-ādi \|\|43\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ata eva vayaṁ sarvathā
tvām abhajāmety āha---aham iti \| vibudhā indrādidevāḥ, munaya
śrī-sanakādayaḥ, atha api, munayo\'pi, sarvātmanā sarvābhāvena prapannā
āśritāḥ, yato\'malāśayā, śuddha-cittāḥ, anyathā apalāśayatvahānir iti
bhāvaḥ \| yad vā, munīnām eva viśeṣaṇam, keṣāñcit-teṣām advaitavāsanayā
malināśayānāṁ vyāvṛttyartham \| prapatti---rāhitye cākṛtajñatvādi
mahā-doṣo\'pi paryavaśyatīti viśinaṣṭi---ātmānam ity-ādinā \|\|43\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aho paramatucchopīdṛśa stvāṁ
na bhajati yaṁ parama-pūrṇā api vayaṁ bhajāmaḥ atas tvad abhajane
īdṛśasyaiva hānir ity āha---aham iti \| ahaṁ brahmā ca tvayā
guṇāvatātvayā svīkāreṇa sarvoddvakakṣāṁ prāpitaḥ tathā vibudhā
devarṣayaḥ munayo brahmarṣayaśva amale brahmaṇye vāśayo yeṣāṁ te
ātmārāmāścety arthaḥ \| tatrāpi sarvātmanā sarva-bhāvena prapannā
āśritāḥ sveṣāṁ \[prapanne\] prapattau hetuḥ ātmānaṁ sarva-mūla-svarūpam
ata eva preṣṭham ata eveśvaramapīti \|\|33\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yat tvayā kṛtaṁ tanmayā
kṣāntaṁ samprati tvayā tvat-saṅgibhir anyaiś ca devaiḥ kiṁ vyavasitam
iti cet, tatrāha---aham iti \| ātmānaṁ preṣṭham īśvaram iti viśeṣaṇa
trayeṇa anātmanaḥ apriyasya anīśvaraya bāṇasya kṛte yat tvayā saha
vigraham akaravaṁ tad aham eva amṛtaṁ tyaktvā viṣambhuktavān asmīti
pūrva-ślokena mām evāham anindam iti bhagavanta jñāpayāmāsa \|\|43\|\|

**\...**

**\|\| 10.63.44 \|\|**

**taṁ tvā jagat-sthity-udayānta-hetuṁ**

**samaṁ praśāntaṁ suhṛd-ātma-daivam \|**

**ananyam ekaṁ jagad-ātma-ketaṁ**

**bhavāpavargāya bhajāma devam \|\|**

**śrīdhara-svāmī (bhāvārtha-dīpikā) :** bhagavato bhajanīyatve hetūn
vadaṁs tad-bhaktiṁ prārthayate, taṁ tveti \| samatve hetuḥ, praśāntam
iti \| su-sevyatvam āha---suhṛd-ātma-daivaṁ suhṛd-buddhi-pravartakatvāt,
ātmā ca sarvātmakatvāt, evaṁ-bhūtaṁ daivam īśvaraṁ tvām \| na cānyo
bhajanīyo'stīty āha---ananyam ekaṁ samānāsamāna-jātīya-rahitam \| tat
kutaḥ \| jagatām ātmanāṁ ca ketam adhiṣṭhānam \|\|44\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** praśāntasya samatā
bhavatīti prasiddham eva \| nanu, madanye\'pi brahmādayo bhajanīyāḥ
santīti ced atrāha---na cety ādi \| nāsti anyo bhinno yasmāt sa tathā
tam \| teṣām api tvad abhinnatvāt-tvad ārādhanena te\'py ārādhitā
bhavantoti bhāvaḥ \| ananyatve hetuḥ ekam iti \| tad ekatvam \| jagatāṁ
sthāvarāṇām ātmanāṁ jaṅgamānāṁ ca kalpitatvenādhiṣṭhānānatirekāt
\|\|44\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yasyābhavatyā saṁsāra
mahā-duḥkhādikaṁ tam \| kiṁ vā, anirvacanīya-māhātmyaṁ tvā tvām,
mahā-māhātmyam eva darśayati---jagad ity-ādinā \| jagataḥ sarvasya
sthity-ādi-hetum iti parameśvaratvam uktam, ata eva samam īśvaratvena
sarveṣu tulyam, ity adhikārādy anapekṣayā sarvair api bhajanīyatvam,
yahā, mayā lakṣmyā saha vartamānaṁ samam, iti bhata-vātsalyaṁ tathā
kadācid aparādhe sati jagaj-jananyā tayā sodayitavya iti \| sāhāyyaṁ ca
kutaḥ ? praśāntaṁ tatvataḥ krodhādi-rahitam \| kiṁ vā, akṣobhya ity
aśeṣa doṣa-rāhityam, ata eva suhṛt nirupādhi-kṛpākārī, ātmā svataḥ
praṣṭaḥ, daivam īśvaraḥ, tañ ca tañ ca tañ ca, iti susevyatvam
avaśya-bhajanīyatvañ ca \| yad vā, ata eva suhṛdāṁ śobhana-cittānām
ātma-daivam iṣṭadevatām iti sādhu-sevyatvam, yato\'nanyam ekañ ca, iti
vijātīya-sajātīya-bheda-rāhityena tvad-dhajanāt sarva-jīvānāṁ
sarvāvatārādīnāñ ca bhajanasisidhyā sarvānukūlye nirvighnatvādikaṁ
sarva-mūlatvañ ca \| kiṁ ca, devaṁ dīvyati, bhakteṣu prakāśate, bhaktaiḥ
saha krīḍtīti vā, tathā tam, pāṭhāntare\'pi sa evārthaḥ \| kiṁ vā, evaṁ
sarva-pūjyeti, ato bhavaḥ śreyas tad-rūpo\'pavargo mokṣaḥ,
śrī-vaikuṇṭha-loka ity arthaḥ \| tasya tāttvikottama
sukhātmakatvāt-tasmai yad vā, pañcama-skandhoktānusāreṇa bhaveṣu
janma-janmasv apavargāya bhakti-yogyāyety arthaḥ \| bhajāmetyāśiṣi
pañcamī \|\|44\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ata evedam eva prārthayām aha
iti vadan bāṇānugrahe'pi kāraṇatayā viśeṣaṇāni vinyasyati---tam iti \|
te bhajana-yogyaṁ tvā tvāṁ bhajāmaḥ kimanyārthaṁ bhajadhve ? nety
āha---bhaveti \| pañcama-skandhoktyanusāreṇa bhaveṣu janmajanmasu
apavargāya bhakti-yogāyety arthaḥ tatra hetutvena sveṣām ākarṣaṇaṁ
tadiya-parama-kāruṇya-guṇaṁ sūcayati deveti \| dīvyati bhakteṣu
prakāśate krīḍati vā yaḥ saḥ \|\|44\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** bhaveṣu janma-janmasu apavargāya
prema-lakṣa-bhakti-yogyāya \|\|44\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tasmāt svabhakti svayam
eva dehīti prārthayate---tam iti \| he deva ! bhavāpavargāya bhave-bhave
janmani janmani apavargāya pañcama-skandhokta-lakṣaṇa-bhakti-yogāya tvām
eva bhajāma prārthanāyāṁ loṭ tvad anyo bhajanīyo na bhavatīty
abhiprāyeṇa viśinaṣṭi---īśvaratvāt jagat-sthity udayānta-hetum ity
anyastvan īśvaraḥ samam ity anyo viṣamaḥ praśāntam ity anyaḥ prakarṣeṇa
śānto na bhavati suhṛd ity anyo hitakṛnna bhavati ātmadaivam iti anyaḥ
paramātmā na bhavatyato dyotamāna ś ca na bhavatīty arthaḥ \| ananya
mityanyo\'nanyo na bhavati kintv anya eva tvaṁ tu svabhaktasyānanya eva
sādhavo hṛdayaṁ mahyaṁ sādhūnāṁ hṛdayaṁ tv aham iti tvadukte, ekam ity
anyo\'nekaḥ jagatām ātmanaś ca ketam āśrayam ity anyastvan āśrayaḥ
\|\|44\|\|

**\...**

**\|\| 10.63.45 \|\|**

**ayaṁ mameṣṭo dayito'nuvartī**

**mayābhayaṁ dattam amuṣya deva \|**

**sampādyatāṁ tad bhavataḥ prasādo**

**yathā hi te daitya-patau prasādaḥ \|\|**

**śrīdhara-svāmī (bhāvārtha-dīpikā) :** svayaṁ bhaktim āśāsya
sva-bhaktasyābhīṣṭam āśās te, ayam iti \| daitya-patau prahrāde
\|\|45-46\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ayaṁ bāṇḥ \| amuṣya
bāṇasya \| tat asyābhayapradānam eva \| bhavas tava mamopari prasādaḥ \|
katham asure prasādas tvayā kṛta iti ced āha---yathā hīti \|\|45\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** iṣṭaḥ sakhā, dayitaḥ,
priyaḥ, anuvartī ca sevakaḥ, iṣṭatva-dayitatvayoḥ
sopādhi-nirupādhi-snehadvārā bhedaḥ kalpyaḥ \| yad vā, iṣṭaḥ priyaḥ,
yato dayitaḥ, sakhā anuvartī ca \| yad vā, iṣṭo dayitaḥ priya-sakhaḥ,
iṣṭo\'nuvartī ca priya-sevakaḥ, ato\'muṣya asmai abhayaṁ dattam \| deva
! he matprabho! iti madīyo\'pi tvadīya eva, viśeṣataś ca bhaktasya
bhaktatvānmatto\'py adhikam anugrāhyastvayeti bhāvaḥ \| atas tad-abhayam
eva prasādaḥ sampādyatāṁ samyak kriyatām \| yad vā, tat-tasmāt kīdṛśaḥ
prasāda ity apekṣāyām āha---hi eva, yathā yādṛśa eva, prahlādavad
ātmanaḥ parama-bhaktaṁ kurvity arthaḥ \| yad vā, hi yad vā, yathā
yathāvat, asmato\'py adhika ity arthaḥ \| yad vā, aho mayi tavāpekṣā
māstu, śrī-prahlādāpekṣayāpi sampādyatām iti sadainyam āha---yatheti \|
tad anusāreṇāpīty arthaḥ \|\|45\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tad evam ātmanas tad
anupekṣyatvaṁ pratipādya ciram abhiṭaṁ bāṇasyāpi tādṛśatvaṁ yuktam iti
prāryate---ayam iti \| iṣṭaḥ tvad-bhakti-viṣeśātmaka-tāṇḍave
vāyasācivyena pr iti -viṣaytāṁ yātaḥ tathā dayitaḥ
prahlāda-bali-sambandhena svbhāvata eva dayā-viṣayaś cāyam ata eva mad
anuvarttitām api prāptaḥ ata eva mayā tvad anugrahābhimānena amuṣya
asmai abhayaṁ dattaṁ bhavato bhavatā svasya yuddhādy aparādha matvā
lajjamāna āha---yatheti \| daityapatau prahlāde yathā tad anusāreṇāpīty
arthaḥ \|\|45\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** iṣṭaḥ
tvad-bhakti-viśeṣātmaka-tāṇḍave bādyasācivyena prīti-viṣayato yātāḥ
tathā dayitaḥ prahlāda-bali-sambandhena svabhāvata eva dayāviṣayaś cāyam
ata eva madanuvartitām api prāptaḥ, ata eva mayā tvad anugrahābhimānena
amuṣya asmai abhayaṁ dattaṁ daityapato \| prahlāde yathā tad
anusāreṇāpīty arthaḥ \|\|45-53\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bhoḥ śambho !
prasanno\'smi varaṁ vṛṇu ity ukte sati hai prabho ! duṣṭe\'py
anuvarttini bāṇāsure mamatāṁ tyaktuṁ na śaknomi kiṅkaromi tasmād asminn
api tvat-prasādostvityeṣa eṣa me vara ity āha---ayam iti \| tat abhayaṁ
sampādyatāṁ nanv atra ko hetusta trāhabhavataḥ prasāda eva na
tvetanniṣṭhaṁ kim api sulakṣaṇam astīti bhāvaḥ \| nanu, kīdṛśaḥ prasādaḥ
karttavyas tatrāha---yatheti daitya patau prahlāde \|\|45-49\|\|

**\...**

**\|\| 10.63.46 \|\|**

**śrī-bhagavān uvāca---**

**yad āttha bhagavaṁs tvaṁ naḥ karavāma priyaṁ tava \|**

**bhavato yad vyavasitaṁ tan me sādhv anumoditam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** no'smabhyam \| yad
asyābhaya-pradānādi \| anumoditaṁ niścitam \| vastuta āvayor abhedatvād
iti bhāvaḥ \|\|46\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhagavan ! he sarvajñeti
tvayi mama yādṛśo bhāvaḥ, yadarthañ cāsya vāhavo mayā chinnā ity-ādikaṁ
sarva tvaṁ vetsyeveti bhāvaḥ \| naḥ asmān prati yadāttha, tat karavāma
kariṣyāma eva, yatas tava priyaṁ prītikaram, aho bhavokty apekṣayā vā
kintvat sammatam eva sarvaṁ mayā sampādyam ity āhabhavateti \|
vyavasitaṁ buddhayā niścitaṁ sādhu yathā syāt-tathānumoditaṁ svīkṛtam,
tad-dārḍhya-vivakṣayātīta-nirdeśaḥ \| sādhviti vyavasitād apy
ādhikyārtham \| ādau bahutvaṁ śrī-baladevādisvajanāpekṣayā \| asmākaṁ
madhye yaṁ prati yadāttha, tat-tena kāryam ity arthaḥ \| paścānma ity
ekatvaṁ tvad-bhaktiviśeṣeṇa mayānumoditaṁ sat sarver api madīyaiḥ svata
eva svīkartavyam ity abhiprāyeṇa \| kiṁ vattavyam, tvat-prītyartham ayaṁ
na hantavya iti \|\|46\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhagavan he sarvajñeti
śrī-prahlāda-sambandhenāsmin mayāpy apekṣaṇīyatvaṁ svasmin mad anugrahaṁ
man-mahimānaṁ svena saha mama yuddhādi-kautakaṁ bāhucchedanādināsya
mada-śamanādi-madabhiprāyañ ca jñātvaiva tvayā sarva vyavasitam iti
bhāvaḥ \| naḥ asmān prati yadāttha tat-karavāmaiva yatas tava priyaṁ
prītikaram aho tavokty apekṣām api na sahe yatas tvat-sammatam eva mayā
sampādanīyam ity āha---bhavata iti \| vyavasitaṁ buddhayā niścitaṁ sādhu
yathā syāt, tathā nu\'moditaṁ taddārḍhya-vivakṣayātīta-nirdeśaḥ sādhv
iti vyavasitād apy ādhikyāthaṁ na iti bahatvaṁ śrī-baladevādi
svajanāpekṣayā asmākaṁ madhye yaṁ prati yadāttha tatena karttavyam ity
arthaḥ \| paścānmayetyekatvaṁ tvad-bhakti-viśeṣeṇa mayā yadanumoditaṁ
tat-sarver api madoyaiś ca svata eva svīkartavyam ity abhiprāyeṇa
\|\|46\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.47 \|\|**

**avadhyo'yaṁ mamāpy eṣa vairocani-suto'suraḥ \|**

**prahrādāya varo datto na vadhyo me tavānvayaḥ \|\|**

**śrīdhara-svāmī (bhāvārtha-dīpikā) :** vairoca-nirbalir mad-bhaktas tat
sutatvād avadhyas tāvat \| kiṁ ca prahrādāyeti \| anvayo vaṁśaḥ
\|\|47\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** eāṣa bāṇaḥ \|
anvaya-śabdo'tra sajātīyaparaḥ, tatraiba tad abhimānopapatteḥ \|
vijātīye tu dehan-nikṛṣṭe kīṭādau prasūte ca sarpamṇḍūkādau tad
abhimānābhāvena jhaṭiti tattyāga-darśanāt \| ato baka-baky aghādīnām api
tiryag antaḥpātitvāt kaṁsādīnāṁ sajātīyatvābhāvāc ca vadhyataiva yukteti
bhābaḥ \|\|47\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** mamāpy avadhya
evetyatyanta-vinayādinā tat-saṅkocanirāsārtham āha---avadhya iti \|
asuro\'py avadhyo\'yam yata eṣa vairocani-sutaḥ \| evaṁ vākya-dvayād eṣa
ity apunar uktam \| yad vā, pāṭhāntaram atrānusandheyam, tair
avyākhyānatvāt \| darpaḥ doḥ sahasra tvayā dattam ity ādhukti-hetus
tasyopaśamanāya śīghraharaṇāya, balaṁ sainyañ ca, tu yattviti
bhavadīyagaṇāś ca na sūditās teṣāṁ bhūbhāratvābhāvād ity arthaḥ
\|\|47-48\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** mayā vadhyastu sarvathā nety
āha---avadhya iti \| asuro\'py avadhyoyaṁ yata eva vairocana suta,
vairocanīti kvacit anvayaśabdotra sajātīya evābhimataḥ tatraiva tad
abhimāna-sampatteḥ nahi dehānikṛṣṭe kīṭādo putravat-prasute
sarpa-maṇḍūkādau vā paralokasya soyaṁ sampadyate jhaṭiti tyāga-darśanāt
tad evaṁ bakī-bakāghānāṁ vadho na yuktaḥ lokeṇy amaṅgala-śakṅūyā
tat-suhṛdbhiste sarpādayo hanyante sajātīyāstu kumatayo'pi tāḍanādinā
śikṣanta eveti \|\|47\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.48 \|\|**

**darpopaśamanāyāsya pravṛkṇā bāhavo mayā \|**

**sūditaṁ ca balaṁ bhūri yac ca bhārāyitaṁ bhuvaḥ \|\|**

**śrīdhara-svāmī (bhāvārtha-dīpikā) :** tarhi kim ity evaṁ kṛtaṁ
tatrāha---darpopaśamanāyeti \|\|48\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** asya bāṇasya \| yat balam
\| bhāra ivācaratīti bhārāyate \| tataḥ kartari kte bhārāyitam
\|\|48\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kiṁ tu darpaḥ dossahasra
tvayā dattam ity ukti-hetuḥ tasyopaśamanāya śīghra-haraṇāya prakṛttāḥ
chinnāḥ balaṁ sainyam \|\|48\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ), viśvanātha-cakravartī (sārārtha-darśiṇī) :** *na
vyākhyātam.*

**\...**

**\|\| 10.63.49 \|\|**

**catvāro'sya bhujāḥ śiṣṭā bhaviṣyaty ajarāmaraḥ \|**

**pārṣada-mukhyo bhavato na kutaścid-bhayo'suraḥ \|\|**

**śrīdhara-svāmī (bhāvārtha-dīpikā) :** anugṛhṇāti, catvāra iti
\|\|49\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** asyety uktārthaḥ
\|\|49\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ darpaśamanād adhunā
svarūpatāṁ prāpto bhavat-pārṣada-pravaro bhāvīty āha---caravāra iti \|
asuro\'pi, na kutaścid api bhayaṁ yasyeti saṁsārabhayasyāpi nivṛttyā
jīvanmukto bhāvīty arthaḥ \|\|49\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** prasādaṁ
sampādayati---catvāra iti \| asuro'pi pārṣada-mukhyaḥ
tvat-prārthanānusāreṇa jātamad-dhativād iti bhāvaḥ \|
ajarāmaratvavarapradānena bhujakartana vyathāpi sadyaḥ śānteti jñeyaṁ na
kutaścid api bhayaṁ yasyeti saṁsāra-bhayasyāpi nivṛttyā jīvanmukto
bhāvīty arthaḥ \| vṛṣaparvā balirbāṇa ity ekādaśe
satsaṅga-labdha-siddhitvasya vakṣyamāṇatvāt natro lopābhāva ārṣaḥ
\|\|49\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.50\|\|**

**iti labdhvābhayaṁ kṛṣṇaṁ praṇamya śirasāsuraḥ \|**

**prādyumniṁ ratham āropya sa-vadhvo samupānayat \|\|**

**śrīdhara-svāmī (bhāvārtha-dīpikā) :** saha vadhvā uṣayā \|\|50\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** prādhumnim aniruddham \|
sa-sahety arthaḥ \| kvacid ādeśo\'py ādeśitvena gṛha te iti vaiyākaraṇāḥ
\| 50\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** iti evam īdṛśaṁ vā, sa
śrī-kṛṣṇenānugṛhīto\'suraḥ kṛṣṇa sacittākarṣaka-māhātmyaṁ bhagavantam,
duṣṭe\'pi tādṛśa-prasādāt, śirasā praṇamyeti chinna-bāhu-vargamūlato
rakta-dhārāsāvādi-vaikalyena bhūmau daṇḍavat-pātā-śaktaḥ \| yad vā,
kṛṣṇaṁ paramānanda-ghana-mūrtim, praṇamyeti tat-praṇāma-mātreṇaiva
chedavedanādi-nivṛttyā tasyāpi parama-sukhatvaṁ sūcitam \| tataś ca
śirasety asya pareṇānvayaḥ \| vadhvā saha śirasā kṛtvā samyag
bahu-lopaskara-yuktatvādinā upa śrī-kṛṣṇāntike ānayat \|\|50\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kṛṣṇaṁ
sarva-cittākarṣaka-māhātmyaṁ bhagavantaṁ dṛṣṭo'pi tādṛśa-prasādāt samyak
bahulopaskara-yuktatvādinā upa śrī-kṛṣṇāntike ānayat \|\|50\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sa bāṇāsuraḥ vadhvā uṣayā
saha \|\|50-51\|\|

**\...**

**\|\| 10.63.51\|\|**

**akṣauhiṇyā parivṛtaṁ su-vāsaḥ-samalaṅkṛtam \|**

**sa-patnīkaṁ puras-kṛtya yayau rudrānumoditaḥ \|\|**

**śrīdhara-svāmī (bhāvārtha-dīpikā) :** rudrānumodita iti tad
abhipretasyaiva bāṇa-bhuja-bhaṅgasya kṛtatvāt \|\|51\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tad abhipretasya
rudrābhiprāya-viṣayasya \| tvad arpaghnaṁ bhavenmūḍha saṁyugaṁ matsamena
te iti rudrokteḥ \|\|51\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** saṁ-śabdārtham eva
vivṛṇoti---akṣīhiṇīty ardhena \| sapatnīkam ūṣā-sahitaṁ prādyumnim,
rudreti tair vyākhyātam \| yad vā, satreṇa vāṇādi-sarva-duḥkha-drāvakeṇa
bhagavatā anu nirantaraṁ moditaḥ, anuvrajanādinā harṣitaḥ san yayau
pratas the śrī-kṛṣṇaḥ \|\|51\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** saṁ-śabdārtham eva
vivṛṇoti---akṣauhiṇīty ardhena \| sapatnīkam uṣā-sahitaṁ prādyumni
rudreti tair vyākhyātam \| yad vā, rudreṇa bāṇādi-sarva-duḥkha-drāvakeṇa
bhagavatā anumoditaḥ anuvrajanādinā harṣitaḥ san yayau pratas the
śrī-kṛṣṇaḥ \|\|51\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.63.52 \|\|**

**sva-rājadhānīṁ samalaṅkṛtāṁ dhvajaiḥ**

**sa-toraṇair ukṣita-mārga-catvarām \|**

**viveśa śaṅkhānaka-dundubhi-svanair**

**abhyudyataḥ paura-suhṛd-dvijātibhiḥ \|\|**

**śrīdhara-svāmī (bhāvārtha-dīpikā) :** paurādibhir abhyudyato'bhimukham
āgatya sat-kṛtaḥ \|\|52-53\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa kṛṣṇaḥ \|\|52\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sa śrī kṛṣṇo rājadhānīṁ
śrī-dvārakāṁ samyag alaṅkṛtām iti sadaivālaṅkṛtām, tadānīñ ca
viśeṣato\'laṅkṛtām ity arthaḥ \|\|52\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sa śrī-kṛṣṇaḥ rājadhānīṁ
śrī-dvārakāṁ samyak tadānīṁ viśeṣato\'laṅkṛtāṁ bhūṣita-māty atra
ukṣita-mārgetyekatra \|\|52\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sa kṛṣṇaḥ \|\|52-53\|\|

**\...**

**\|\| 10.63.53 \|\|**

**ya evaṁ kṛṣṇa-vijayaṁ śaṅkareṇa ca saṁyugam \|**

**saṁsmaret prātar utthāya na tasya syāt parājayaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** evam ittham \| kṛṣṇasya
vijayo yatra tat-saṁyugam \| tasya smartuḥ \|\|53\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śrī-kṛṣṇena vāṇo
nirjjitaḥ, śrī-rudraś ca jṛmbhita ity udbhūtaṁ na syāt, yatas
tat-saraṇenāpi na kasyacit kaścit parājayo bhavatīty āha---ya iti \|
kṛṣṇasya sākṣād-bhagavato viśeṣeṇa jayaṁ vāṇa-bāhuṁ-cchedanādi-lakṣaṇam,
saṁyugam iti saṁyugāntargata-jṛmbhaṇādikam api sūbhitam eva \|
sākṣāt-tad anuktirgauravāt, śaṅkareṇeti bāṇasya maṅgalārtham eva yuddhe
pravṛttyabhiprāyeṇa \| yad vā, kṛṣṇasya vijayam utkarṣa tam evāha ca
api, śaṅkareṇāpi saṁyugam \| anyat samānam \| samyak smared iti
smaraṇamātram apekṣitam, na tu kīrtanādi, prātarutthāyeli
pāvitryādhapekṣāpi nirastā \| parājayo bāhyāntarādibhyo
bhakti-vighnebhyaś ca parābhabo na bhavati \|\|53\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śrī-kṛṣṇena bāṇo nirjitaḥ
śrī-rudraś ca jṛmbhitaḥ ity adbhutaṁ na syāt yatas tat-smaraṇenāpi na
kasyacit kaścit-parājayo bhavatīty āhaya iti \| kṛṣṇasya vijayam etaṁ
śaṅkareṇeti bāṇasya maṅgalārtham eva yuddha-pravartanābhiprāyeṇa samyaka
śraddhā-pūrvakaṁ smared api kimata śṛṇuyāt kīrtayedvety arthaḥ \|
prātarutthāyeti snānāpekṣā ca nirastāparājayaḥ bāhyābhyantarādibhyo
bhaktivighneśyaś ca parābhavo na bhavatīty arthaḥ \|\|53\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

iti sārārtha-darśinyāṁ harṣiṇyāṁ bhakta-cetasām \|

trayodaśo'yaṁ navame saṅgataḥ saṅgataḥ satām \|\|

**\...**

iti śrīmad-bhāgavate mahā-purāṇe brahma-sūtra-bhāṣye pāramahaṁsyaṁ

saṁhitāyāṁ vaiyāsikyāṁ daśama-skandhe utrārdhe'niruddhāyanaṁ

nāma triṣaṣṭitamo'dhyāyaḥ \|

\|\| 10.63 \|\|

(10.64)

## catuḥṣaṣṭitamo'dhyāyaḥ

### nṛgasyoddhāraḥ \|

**\|\| 10.64.1 \|\|**

**śrī-bādarāyaṇir uvāca---**

**ekadopavanaṁ rājan jagmur yadu-kumārakāḥ \|**

**vihartuṁ sāmba-pradyumna-cāru-bhānu-gadādayaḥ \|\|**

**śrīdhara-svāmī (bhāvārtha-dīpikā) :**

catuḥ-ṣaṣṭitame kṛṣṇo nṛgaṁ pāpād amocayat \|

brahma-sva-hāri-doṣoktyā rājño dṛptān aśikṣayat \|\|

vibhūti-bhāgya-bhogādi- madonnaddha-manorathān \|

anvaśāsad yadūn kṛṣṇo nṛgoddhāra-prasaṅgataḥ \|\|1\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nṛgaṁ nṛpam \| vibhūtir
aiśvaryam \| bhāgyaṁ sampadam \| bhogyam iti pāṭhe bhogyāḥ stry-ādayaḥ
\| bhogas tat-tad-viṣayānubhavaḥ, teṣāṁ madonnaddhā ucchṛṅkhalā
manorathā yeṣāṁ tān \| anvaśāsat vibhūty-ādi-madāndhānām eṣā gatir
bhavatīti sa ca na kārya ity aśikṣayad ity arthaḥ \|

līle yamanur uddhataḥ janmataḥ prāg ūhyā śrī-pradyumnādīnāṁ
yauvanodbheda evāsyā līlāyā aucityāt, krīḍā-saktatvāt tu
kumāra-śabda-prayogaḥ kumāra-prācuryād vā \| sāmbasyādāv uddeśaḥ
pradyumnasya śambara-purāt-tat-kālāgamanenāgamanābhāvāt \|
svalpa-pāpenāpi tādṛśa-janastha tādṛśī gatir ity āścaryeṇa
sambodhayati---rājann iti \| he haribhakti-dyotamānety arthaḥ \|
upavanaṁ nagaropakaṇṭhavanam \|\|1\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(bṛhat-krama-sandarbhaḥ) :** asmin adhyāye etayor vyākhyānaṁ nāsti \|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ
śrī-rudra-nirjayādinā prakaṭataram aiśvaryam uktvā prasaṅgāt
tādṛśa-caritāntaram apy āha---ekadety-ādinā nṛṇām ity antena \| ekadā
kadācid iti krīḍā-kramo nirasta itīyaṁ līlāniruddha-janmataḥ prāg ūhyā
\| śrī-pradyumnādīnāṁ yauvanodbhede'syā līlāyā aucityāt naiś cintyāt
krīḍāsaktatvāt kumāra-śabda-prayogaḥ \| svalpa-pāpenāpi tādṛśa-janasya
tādṛśa-gatiḥ syād ity āścaryeṇa sambodhayati---rājann iti \|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ śrī-rudra-nirjayādinā
prakaṭataram aiśvaryam uktvā prasaṅgāt kiñcid anyad apy
āha---ekadety-ādinā \| ekadā kadācid iti krīḍā-kramo nirasta itīyaṁ
līlāniruddha-janmataḥ prāg ūhyā śrī-pradyumnādīnāṁ yauvanodbheda evāsyā
līlāyā aucityāt krīḍāsaktatvāt tu kumāra-śabda-prayogaḥ kumāra-prācuryāc
ca sāmbasyādāv uddeśaḥ pradyumnasya śambara-purāt
tat-kālāgamanenāgra-gāmitvābhāvāt svalpa-pāpenāpi tādṛśī gatiḥ syād ity
āścaryeṇa pūrvokta-līlāveśa-parihārecchayā vā sambodhayati rājann iti
\|\|1\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** catuṣ ṣaṣṭitame
kūpoddhṛtāt śrutvā nagād-dhariḥ \| dānaṁ svān śikṣayāmāsa vipra-bhakttiṁ
suśaṅkitām \|\|1-2\|\|

**\...**

**\|\| 10.64.2 \|\|**

**krīḍitvā suciraṁ tatra vicinvantaḥ pipāsitāḥ \|**

**jalaṁ nirudake kūpe dadṛśuḥ sattvam adbhutam \|\|**

**śrīdhara-svāmī (bhāvārtha-dīpikā) :** pipāsitās tṛṣitā jalaṁ
vicinvantaḥ \| sattvaṁ jīvam \|\|2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tatropavane \|

> sattvaṁ guṇe piśācādau bale dravya-svabhāvayoḥ \|

ātmatve vyavasāyāsucitteṣvastī tu jantuṣu \|\|iti medinī \|\|2\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatropavane \| adbhutaṁ
mahā-kāyatvena kūpāntaram api jivanādinā lokātītatvāt, mahā-kāyasya
tasya ciram upavana-kūpāntar-vartamānasya prasiddhi-sambhave'pi tadānīm
eva darśanaṁ teṣāṁ bālyena tad-ajñānāt \| kiṁ vā, yathā-kālaṁ
tad-uddhāre śrī-bhagavad-icchodayāt \|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatropadane \'dbhutaṁ
mahā-kāyatvena kūpāntar api jīvanādinā ca lokātītvalāt mahā-kāyasya
tasya ciram upavana-kūpāntarvartamānasya prasiddhi-sambhave'pi tadānīm
eva darśanaṁ vastuto bhagavata eva tādṛśa-līlecchātaḥ vyavahāratas tu
tasyāti-purātana-kūpasyāti-gabhīratvena cirāsaṁskṛtatayā latādy
āvṛtatvena ca jalānveṣaṇenaiva dṛṣṭatvāt \|\|2\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.3\|\|**

**kṛkalāsaṁ giri-nibhaṁ vīkṣya vismita-mānasāḥ \|**

**tasya coddharaṇe yatnaṁ cakrus te kṛpayānvitāḥ \|\|**

**śrīdhara-svāmī (bhāvārtha-dīpikā) :** taṁ ca kṛkalāsaṁ vīkṣya
\|\|3\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kṛkaṁ lāsayati nartayatīti
kṛkalāsaḥ \| śiraḥ-prāgraṁ kṛtaṁ proktaṁ kṛko gala udīritaḥ iti vāmanaḥ
\| tasya kṛkalāsasya \| te yadu-kumārāḥ \| mahākāyasya tasya ciram
upavanāntarvati-kūpasthasya bhagavad icchāto darśanaṁ tadaiva jātaṁ
vyavahāratas tu tasyātipurātana-kūpasya gabhīratvena cirāsaṁskṛtatvena
latāpatrādy āvṛtatvena jalānveṣaṇa-velāyām eva dṛṣṭatvāt \|\|3\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** giri-nibham iti \|
mahā-gauravaṁ tathā tat-kūpasyāpy atibṛhattvaṁ sūcitam \| vīkṣya sākṣād
dṛṣṭvā vismita-cetasaḥ kṛpayānvitāś ca santaḥ \| yad vā, ca api, tasya
tādṛśasyāpi kūpāt pāpāc coddharaṇe yatnaṁ cakruḥ \| yataḥ kṛpānvitā
dayā-śīlāḥ \|\|3\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atiprāka-kālīnatvena
tādṛśa-tat-tajjīvatvāt girinibhim iti mahā-gauravaṁ tathā tat-kūpasyāpy
atibṛhattvaṁ sūcitaṁ vīkṣya sākṣāt dṛṣṭvā vismitac etasaḥ kṛpayānvitāś
ca santaḥ vismita-mānasā iti kvacit -pāṭhaḥ \|\|3\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** taṁ satva kṛkalāsaṁ
vīkṣya \|\|3\|\|

**\...**

**\|\| 10.64.4 \|\|**

**carma-jais tāntavaiḥ pāśair baddhvā patitam arbhakāḥ \|**

**nāśaknuvan samuddhartuṁ kṛṣṇāyācakhyur utsukāḥ \|\|**

**śrīdhara-svāmī (bhāvārtha-dīpikā) :** carma-jaiś carma-mayaiḥ pāśais
tāntavais tantu-mayaiś ca \|\|4\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tantu!
santati-kārpāsādi-sūtra-vistṛtiṣu ca iti niruktiḥ \|\|4\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kathaṁ cakruḥ ?
tadāha---carmabhir ity ardhena \| tair vyākhyātam \| yad vā,
kṛpānvitatvena pīḍā-parihārārtham ādau carmabhir veṣṭá tad upari
sūtrādi-nirmita-pāśair baddhvā \| patitam ity arbhakatvena tais tasya
tatra pāta-mananāt \| yad vā, prāg eva kṛkalāsa-rūpeṇa tatraiva svargato
bhraṁśāt \| nāśaknuvan, yato'rbhakā bālya-līlāpekṣayā
nāviṣkṛta-prauḍha-bhāvāḥ \|\|4\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kathaṁ cakrus tad
āha---carmabhir ity ardhena \| patitam iti kṛkalā-sa-rūpaṁ prāpya
bhraṁśāt nāśaknuvan yato\'rbhakāḥ
bālya-līlāpekṣayānāviṣkṛta-prauḍha-bhāvāḥ tam uddhartum iti vā pāṭhaḥ
\|\|4\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** arbhakā iti śrī-pradyumnasyāpy
arbhakatvād api pūrva-līleyam iti jñeyam \|\|4\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** carmabhiś carmamayaiḥ
pāśaḥ tāntavaiḥ sūtramayaiś ca \|\|4-8\|\|

**\...**

**\|\| 10.64.5 \|\|**

**tatrāgatyāravindākṣo bhagavān viśva-bhāvanaḥ \|**

**vīkṣyojjahāra vāmena taṁ kareṇa sa līlayā \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tatra kūpa-samīpe \| taṁ
kṛkalāsam \|\|5\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sa kṛṣṇo
līlāmṛtyojjahāra, yato viśva-bhāvena icchā-mātreṇa vicitra-jagat-sraṣṭā,
yato bhagavān kāruṇyādy-aśeṣa-guṇa-prakaṭana-para ity arthaḥ \|
aravindākṣa iti kṛpayā vīkṣaṇenākṣṇoḥ prasāraṇa-viśeṣeṇa sākṣād
aravindatvāpatteḥ \| kiṁ vā, dṛṣṭi-mātreṇa tasya sarva-tāpa-haraṇāt \|
kareṇeti sākṣāt tenaiva kiṁ vā tena tat-pāśa-grahaṇa-dvārā \|\|5\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sa kṛṣṇaḥ aravindākṣaḥ
tacchrutyā vismaya-līlayāravindavat praphulla-dṛṣṭhissan tatrāgatya
vīkṣya ca taṁ vāma-karaṇa tatrāpi līlayā sahelayā
samākarṣaṇa-rūpayoj-jahāra tatra hetuḥ viśva- bhāvanaḥ sarva-pālanaśīlaḥ
tatra yogyatā bhagavān iti \|\|5\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) : *na vyākhyātam.***

**\...**

**\|\| 10.64.6 \|\|**

**sa uttamaḥ-śloka-karābhimṛṣṭo**

**vihāya sadyaḥ kṛkalāsa-rūpam \|**

**santapta-cāmīkara-cāru-varṇaḥ**

**svargy adbhutālaṅkaraṇāmbara-srak\|\|**

**śrīdhara-svāmī (bhāvārtha-dīpikā) :** santaptaṁ cāmīkaraṁ su-varṇaṁ
tadvad varṇo yasya saḥ \| adbhutā alaṅkārāmbara-srajo yasya saḥ svargī
devo babhūveti \|\|6-7\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** saḥ kūpodghṛtaḥ \|
suvarṇam iti cāmīkaraṁ svarṇa-hema-hāṭakaṁ vahnijaṁ tathā iti kośāntarāt
\|\|6\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tataś ca sarva-pāpān
muktaḥ sad-gatiṁ prāpety āha---sa iti \| udgataṁ tamo yasmāt tādṛśaḥ
śloko'pi yasya, yaśaḥ-caraṇāravindādinā saṁsārārti-nivṛtteḥ \| yad vā,
nāmābhāsādināpi jagad-uddhārād uttama utkṛṣṭaḥ śloko yasya tasya
bhagavataḥ kareṇābhimṛṣṭaḥ spṛṣṭaḥ sann iti hetv-antara-nirasanena
prārabdha-bhogāpekṣā nirastā \| svargi-lakṣaṇam āha---santapteti \|
adbhuteti ca alaṅkaraṇāni kirīṭa-kuṇḍalādīni \| yad vā, svargito
viśeṣa-vivakṣayā viśinaṣṭi tat-pada-dvayena \| ata eva saṁ-śabdaś
cāru-śabdo'dbhuta-śabdaś ca \| anyat tair vyākhyātam \|

tatra tadvac cāru-karṇa iti lekhye cāru-śabdābhāvo lekhaka-bhramāt \|
tathālaṅkaraṇeti lekhye'laṅkaroti ca \| kiṁ vā,
tad-artha-mātra-vyākhyānād iti \| athavā, santapta-cāmīkarād api
caru-varṇo yasya saḥ \|\|6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tataś ca sadyaḥ
sarva-pāpān-muktaḥ sadgati prāpety āha---sa iti \| ugataṁ tamo
yasmāt-tādṛśaḥ śloko'pi yasya yaśaḥ-śravaṇenāpi saṁsāra-nivṛtteḥ yad vā,
nāmābhāsādināpi jagad uddhārād uttamaḥ utkṛṣṭaḥ śloko yasya tasya
bhagavataḥ kareṇābhimṛṣṭaḥ spṛṣṭaḥ sann iti hetvatara-nirasanena
prārabdha-bhogāpekṣā nirastā svargi-lakṣaṇam āha---santapteti adbhuteti
ca \| yad vā, svargi-viśeṣa-vivakṣayā viśinaṣṭi, tat-pada-dvayana, ata
eva saṁ-śabdaścāru-śabdo\'dbhata-śabdaś ca anyat-taiḥ tatra
tad-vac-cāruvarṇa iti lekhye cāru-śabdābhāvo lekhaka-bhramād iti
\|\|6\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** svagā devo babhūva
\|\|6-7\|\|

**\...**

**\|\| 10.64.7 \|\|**

**papraccha vidvān api tan-nidānaṁ**

**janeṣu vikhyāpayituṁ mukundaḥ \|**

**kas tvaṁ mahā-bhāga vareṇya-rūpo**

**devottamaṁ tvāṁ gaṇayāmi nūnam \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** mukunda iti
vikhyāpana-dvārā brahma-svāpahārādi-pāpato lokānāṁ mocanādy-abhiprāyeṇa
\| mahān bhāgo bhāgyaṁ yasya tat-sambodhanam \| mahā-bhāga-lakṣaṇam
āha---vareṇyaṁ sarva-śreṣṭhatamaṁ rūpaṁ saundaryaṁ yasya saḥ \| ato
deveṣūttamaṁ gaṇayāmo'vakalayāmaḥ \| nūnaṁ vitarke \|\|7\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** paprachety ardhakam mukunda
iti tan-mocanābhiprāyeṇa mahān bhāgo bhāgyaṁ yasya tat-sambodhanaṁ
mahā-bhāgya-lakṣaṇa māha vareṇyaṁ sarva-śreṣṭhatamaṁ rūpaṁ saundaryaṁ
yasya saḥ ato deveṣūttama gaṇayāmi avakalayāmi nūnaṁ vitarke \|\|7\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.8 \|\|**

**daśām imāṁ vā katamena karmaṇā**

**samprāpito'sy atad-arhaḥ su-bhadra \|**

**ātmānam ākhyāhi vivitsatāṁ no**

**yan manyase naḥ kṣamam atra vaktum \|\|**

**śrīdhara-svāmī (bhāvārtha-dīpikā) :** yad yadi \| kṣamaṁ yogyam
\|\|8\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tasya nṛgasya \|
vivitsatāṁ jñātum icchatām \| atrādhunā \|\|8\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vā śoke, hi api, atad rha
īdṛg daśāyā ayogyo\'pi vā, asīti pāṭhaḥ spaṣṭaḥ \| pāṭhāntare spaṣṭam \|
tatra hetuḥ---subhadra ! he parama-maṅgaleti, ato vivitsatāḥ tvattatvaṁ
vettuṁ labdhuṁ jñātum icchatām ity arthaḥ \| icchatāṁ no\'smākam,
karmaṇi ṣaṣṭhī, bahutvaṁ paramāścaryeṇa sadyas tatrāgatānāṁ yādavānām
apekṣayā vā, atra sthāne no\'smān prati, yadi kṣamam iti vāk-cāturyā
guhyasyāpi prakāśanārthaṁ sarva-sad-guṇa-nidher vinaya-svabhāvād eva \|
ata eva na iti punar bahutvam \|\|8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** vā śoke hi niścaye atad arhḥ
īdṛg-daśāyā ayogyo'pi asīti pāṭhaḥ spaṣṭaḥ tatra hetuḥ subhadra he
parama-maṅgaleti katamaneti pāṭhaḥ samañjasaḥ ātmānam ity ardhakaṁ
vivitsatāṁ tvat-tattvaṁ vividiṣatāṁ no\'smākaṁ karmaṇi ṣaṣṭhī bahutvaṁ
paramāścaryeṇa sadyas tatrāgatānāṁ yādavānām apekṣayā tatra sthāne
no\'smān prati yadi kṣamam iti vāk cāturyā guhyasyāpi prakāśanecchātaḥ
kiṁ vā sarva-sad-guṇa-nidhevina-svabhāvād eva ata eva \| iti punar
bahutvam \|\|8\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** vivitsatāṁ vividiṣatāṁ
karmaṇi ṣaṣṭhī ārṣī yadi kṣamaṁ yogyam \|\|8-9\|\|

**\...**

**\|\| 10.64.9 \|\|**

**śrī-śuka uvāca---**

**iti sma rājā sampṛṣṭaḥ kṛṣṇenānanta-mūrtinā \|**

**mādhavaṁ praṇipatyāha kirīṭenārka-varcasā \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ananta-mūrtinety uktyā
tad-dāna-kāle\'pi bhagavān-mūrty antareṇāsīd iti dhvanitam \| praśnas tu
manuṣya-nāṭyābhiprāyeṇa śrīmadamatta-jana-śikṣaṇārtham eveti bhāvaḥ
\|\|9\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sma prasiddhī, iti evam,
kṛṣṇena sākṣād-bhagavatāpi samyak pṛṣṭaḥ san, rājeti tattvataḥ
kṣatriyatvād rāja-veśād vā, ānanda-mūrtinā sukha-ghana-vigraheṇeti
darśana-mātreṇa tatrāpi praśnena tasyāpy ānandāvirbhāvaḥ sūcitaḥ \|
mādhavaṁ nijāśeṣa-rūpa-guṇādi-prakaṭanāthaṁ madhukule\'vatīrṇam, atas
tat-saundarya-didṛkṣayā kevalaṁ kirīṭenaiva, tatra cārkavarcaseti
īṣad-grīvānam anena tan-mahādīptyaiva praṇipatya namaskṛtya \| yad vā,
ata eva bhaktibharaṇa daṇḍavad-bhūmau nipātena sāṣṭāṅgaṁ praṇamya,
arkavarcasā kirīṭena viśiṣṭo\'pi \| yad vā, dūrataḥ
kirīṭa-dīptyāpādāmbuja-sparśanena praṇipatyety arthaḥ \|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sma prasiddhau sājeti prāg
avasthām āropyoktam \| ādhunikāvasthāyā viśeṣāvyakteḥ ānanda-mūrtinā
sukha-ghana-vigraheṇeti darśana-mātreṇa tatrāpi praśnena tasyāpy
ānandāvirbhāvaḥ sūcitaḥ anantamūrtineti pāṭhe nitya-vibhu-vigraheṇety
arthaḥ \| tataś tasya tādṛśatva-sphūrtyā camatkāra-viśeṣo jāta iti
bhāvaḥ \| evaṁ prathamaṁ tāvat svargitvaṁ prāpya stabdha eva jātaḥ na-tu
śrī-bhagavantaṁ jñātavān paścāt-kṛpayā tena sambhāṣitas tu
tat-svarūpānandam anubhūtavān paścād aiśvaryānande\'py anubhūte
namaskāram akarot tadājñānurūpam āha cety āha---mādhavaṁ lakṣmīkāntaṁ
tadr-ūpatvena vijñātam ity arthaḥ \| praṇipatya daṇḍavat praṇamya
arkavarcasā kirīṭenopalakṣita iti tatra śobhāviśeṣo vaṇitaḥ \|\|9\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.10 \|\|**

**nṛga uvāca---**

**nṛgo nāma narendro'ham ikṣvāku-tanayaḥ prabho \|**

**dāniṣv ākhyāyamāneṣu yadi te karṇam aspṛśam \|\|**

**śrīdhara-svāmī (bhāvārtha-dīpikā) :** yadi te karṇam aspṛśam ity
asandehe sandeha-vacanaṁ yadi vedāḥ pramāṇaṁ syur iti-vat \|
karṇa-pathaṁ nūnaṁ prāptaḥ syām ity arthaḥ \|\|10\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ity artha
iti---śrīmatāvaśyaṁ mama nāma śratam eveti bhāvaḥ \|\|10\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** narendraḥ samrāḍ iti
devottamatva-parihāraḥ, kastvam ity asyottaraṁ nṛgo nāmety ādi, prabho!
he sarva-śakti-yukteti karṇa-sparśa-yogyatābhipretā \| yadīti tair
vyākhyātam \| yad vā, saṁśaya eva vinayabhareṇātyanta-dainyena cātmanas
tac-chravaṇāsambhavād ity arthaḥ \| dātṛṣvity-ādinā nija-dātṛtvasya
gopyasyāpi sucanam \| īdṛśasyāpi svalpa-pāpenedṛśī gatiḥ syād iti
śrī-bhagavad abhiprāyānusāreṇa lokeṣu vijñāpanārtham, evam agre\'pi
\|\|10\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yadyapi navama-skandharītyā
śrāddha-devasya pūtra ikṣvākor bhāteti nṛgaḥ prasiddhas tathāpy
atrekṣvākutanaya ity ukter anyo\'sau nṛga iti ga\[ṇya\]myeta narendraḥ
samrāḍ iti devottamatva-parihāraḥ kastvam ity asyottaraṁ nṛgo nāmety ādi
prabho he rāja-rājeśvara ! līleti vividha-vandi-vṛnda-saṅgraheṇa
karṇa-sparśar yogyatābhipretā yad iti tair yākhyātaṁ yad vā, saṁśaya eva
vinayabhareṇātyanta-dainyena cātmanas tac-chravaṇāyogyatvamananāt ata
evoktaṁ karṇam aspaśam iti kathañcid īṣac-chrutaḥ syām ity arthaḥ \|
tatra hetuḥ prabho iti sarveśvareśvara-svālpaka-jana-śravaṇāsambhavād
ity arthaḥ \| dāniṣvity-ādinā nijadātṛtvasya gopyasyāpi sūcanam
īdṛśasyāpi svalpa-pāpenedṛśo gatiḥ syād iti śrī-bhagavad
abhiprāyānusāreṇa lokeṣu vijñāpanārtham evam agre'pi \|\|10\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yadītya-sandehe'pi yadi
vedāḥ pramāṇam itivat dāniṣvākhyāyamāneṣu dātṛjanānāṁ gaṇana-prasaṅge
sati ahaṁ tava karṇam aspṛśaṁ karṇa-pathamagamam evety arthaḥ \|\|10\|\|

**\...**

**\|\| 10.64.11 \|\|**

**kiṁ nu te'viditaṁ nātha sarva-bhūtātma-sākṣiṇaḥ \|**

**kālenāvyahata-dṛśo vakṣye'thāpi tavājñayā \|\|**

**śrīdhara-svāmī (bhāvārtha-dīpikā) :** kiṁ ca kiṁ nv iti \| sarveṣāṁ
bhūtānām ātmano buddheḥ sākṣiṇas te'viditaṁ kiṁ nu, na kiñcit
\|\|11-13\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** śrīhares trikālajñatām
āha---kiṁ ceti \| yadyapi te nāviditam arthāpīty anvayaḥ \| nu
vitarkānuna yayoḥ \|\|11\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, śruto\'syeva,
kintvetad-daśā-nidānaṁ na vedmīti cet-tatrāha---kiṁ nviti \| nātha ! he
parameśvara ! ata eva sarveti, ata āntaram api sarvaṁ vetsi, kiṁ punar
bāhyam ity arthaḥ \| na ca vaktavyam, cira-kālena vismṛtam ity
āha---kāleneti \|\|11\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu, śruto\'syeva
kintvetattvaddaśānidānaṁ na vedmīti ttatrāha, kinviti \| nātha he
parameśvara ! ata eva sarveti ata evāntaram api sarva vetsi kim-punar
bāhyam ity arthaḥ \| na ca vaktavyaṁ cirakālena vismṛtam ity
āha---kāleneti \|\|11\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kinnu tava aviditam api
tu sarvam eva viditam ity arthaḥ \|\|11\|\|

**\...**

**\|\| 10.64.12 \|\|**

**yāvatyaḥ sikatā bhūmer yāvatyo divi tārakāḥ \|**

**yāvatyo varṣa-dhārāś ca tāvatīr adadaṁ sma gāḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sikatā rajāṁsi \| yad vā,
sikatā dvīpāḥ, adivi martya-loke bhārate tārakā nadyaḥ, varṣa-dhārāḥ
parvatāḥ 27457 vāmarītyā
sapta-viṁśas-ahasra-caturḥśata-sapta-pañcāśad-gāvo nageṇa dattāḥ,
yathā-ṣruthatārtha-grahaṇe gavāṁ sthitir api durghaṭāstīti jñeyam \|
adadāṁ dadāter laṅa uttama-puruṣaika-vacanam \|\|12\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** siktā iti gavāmānantyam,
tārakā iti divyatvam, varṣa-dhārā iti tad-dāne\'viratatvam abhipretam \|
yad vā, sarvāsām ānantya-mātre tātparyam, tataś ca sikatā
nadī-pūlinādi-gata-bālukā jñeyāḥ, evaṁ sikatādīnāṁ yathottaram ādhikyam,
smeti prasiddham evaitad ity atrāsambhāvanā na kāryety arthaḥ \|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yāvatya ity ādes tasya
gaṇatrayasya militvā yāvatvam ity arthaḥ \| ata eva ca-śabdaḥ
agaṇyatā-mātra-tātparyakam idaṁ smeti prasiddham evaitad ity atra
sambhāvanā na kāryety arthaḥ \|\|12\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** siktā ity-ādikam
agaṇyatā-mātra-tātparyakam iti prāñcaḥ kurukṣetrādi-deśeṣu
sūrya-grahaṇādi-kāleṣv ekasyā api goḥ koṭy arbuda-guṇībhūtatvāt tatra
tatra deśa-kāleṣu pratidinaṁ ca koṭy arbuda-saṅkhyānāṁ gavāṁ dātus tasya
tāvat saṅkhyākatvam api nānupapannam ity anye \|\|12\|\|

**\...**

**\|\| 10.64.13 \|\|**

**payasvinīs taruṇīḥ śīla-rūpa-**

**guṇopappanāḥ kapilā hema-śṛṅgīḥ \|**

**anyāyārjitā rūpya-khurāḥ sa-vatsā**

**dukūla-mālābharaṇā dadāv aham \|\|**

**śrīdhara-svāmī (bhāvārtha-dīpikā) : [+++]{.mark}**

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yādṛśī gaur deyā
tat-svarūpam āha---payasvinīr ity anena dugdhābhāvavatyāḥ taruṇīr ity
ukter bālāyā vṛddhāyāś ca dānaṁ na kāryam \| śīlety ādy ukteḥ suṣīlāyāḥ
para-tāḍana-hīnāyāḥ sa-rūpāyāḥ śṛṅga-bhaṅgādi-doṣa-hīnāyā bahu-dugdhāyāś
ca dānaṁ kāryam \| kapilā ity upalakṣaṇam \| yad vā, kapilā iti
bahutvokter vārāhoktā daśavidha-kapilā grāhyāḥ \| tathā hi---

> suvarṇa-kapilā pūrvā dvitīyā gaura-piṅgalā \|
>
> tṛtīyā caiva raktākṣī caturthī gūḍha-piṅgalā \|\|
>
> pañcamī bahu-varṇā syāt-ṣaṣṭhī sthāc-chruveta-piṅgalā \|
>
> saptamī śveta-piṅgākṣī hy aṣṭamī kṛṣṇa-piṁgalā \|\|
>
> navamī pāṭalā jñeyā daśamī puccha-piṅgalā \|
>
> etāṁ daśa samākhyātāḥ kapilāste varānane \|\|
>
> sarvāścaitā mahā-bhāgās tārayanti na saṁśayaḥ \|\|

iti hema-śṛṅga-rūpyakhurādy ukteḥ sāṅgāyāḥ \| nyāyājitā ity ukter
maulyagṛhītāyāḥ, sva-geha-jātāyāḥ, pratigrahādi-labdhāyāś ca \| savatsā
ity ukter vatsavatsī-sahitāyāḥ, vatsaḥ putrādi-varṣayoḥ ity ukter
ihādi-padaṁ putrīparam, tena kevalāyā dānaṁ na kāryam iti bhāvaḥ
\|\|13\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ dravyasyānantyam
uktvā sādguṇyam āha---payasvinīr iti \| śīlaṁ susvabhāvaḥ
svāmi-vaśyatādi rūpaṁ puṣṭyādi-saundaryaṁ guṇaḥ sadaiva
bahulotkṛṣṭa-kṣoradatvādiḥ tair upapannāḥ yuktāḥ kapilāś ca daśavidhāḥ,
tāś coktāḥ vārāhe---

> suvarṇa-kapilā pūrvā dvitīyā gaura-piṅgalā \|
>
> tṛtīyā caiva raktākṣī caturthī gūḍha-piṅgalā \|\|
>
> pañcamī bahu-varṇā syāt-ṣaṣṭhī sthāc-chruveta-piṅgalā \|
>
> saptamī śveta-piṅgākṣī hy aṣṭamī kṛṣṇa-piṁgalā \|\|
>
> navamī pāṭalā jñeyā daśamī puccha-piṅgalā \|
>
> etāṁ daśa samākhyātāḥ kapilāste varānane \|\|

sarvāścaitā mahā-bhāgās tārayanti na saṁśayaḥ \|\| iti \|

viśeṣaṇānām eṣāṁ yathottaraṁ sād-gaṇye śraiṣṭayam evam agre\'py ūhyaṁ
na-ca kevalāḥ kiṁ tu sālaṅkārā ity āha---hemeti rūpyeti ca \| kiñ ca
dukalādyā ābharaṇāni yāsāṁ tā iti tatra dukūlaṁ pṛṣṭhopari-paṭṭavastraṁ
mālāś ca ratnādi-nirmitā gale \| kiṁ ca savatsā iti prāyo dhenavo jñeyāḥ
\| na ca narendratvena kathañcid anyāyena sañcitā ity āha---nyāyeti \|
ahaṁ dadāv iti punar uktyā taniścayaṁ bodhayati \|\|13\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ dravyasyānantyam uktvā
sādguṇyam āha---payasvinīr iti \| śīlaṁ susvabhāvaḥ svāmi-vaśyatādi
rūpaṁ puṣṭyādi-saundaryaṁ guṇaḥ sarva-daiva bahulotkṛṣṭa-kṣoradatvādiḥ
tair upapannāḥ yuktāḥ kapilāś ca davi-dhāḥ, tāś coktāḥ vārāhe---

> suvarṇa-kapilā pūrvā dvitīyā gaura-piṅgalā \|
>
> tṛtīyā caiva raktākṣī caturthī gūḍha-piṅgalā \|\|
>
> pañcamī bahu-varṇā syāt-ṣaṣṭhī sthāc-chruveta-piṅgalā \|
>
> saptamī śveta-piṅgākṣī hy aṣṭamī kṛṣṇa-piṁgalā \|\|
>
> navamī pāṭalā jñeyā daśamī puccha-piṅgalā \|
>
> etāṁ daśa samākhyātāḥ kapilāste varānane \|\|

sarvāścaitā mahā-bhāgās tārayanti na saṁśayaḥ \|\|iti

viśeṣaṇānām eṣāṁ yathottaraṁ sād-gaṇye śraiṣṭayam evam agre\'py ūhyaṁ
na-ca kevalāḥ kiṁ tu sālaṅkārā ity āha---hemeti rūpyeti ca \| kiñ ca
dukalādyā ābharaṇāni yāsāṁ tā iti tatra dukūlaṁ pṛṣṭhopari-paṭṭavastraṁ
mālāś ca ratnādi-nirmitā gale kiñ ca savatsā iti prāyo dhenavo jñeyāḥ na
ca narendratvena kathañcid anyāyena sañcitā ity āha---nyāyeti \| ahaṁ
dadāviti punar uktyā taniścayaṁ bodhayati \|\|13\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** deya-vaiśiṣṭyam
āha---payasvinīr iti \|\|13\|\|

**\...**

**\|\| 10.64.14 \|\|**

**svalaṅkṛtebhyo guṇa-śīlavadbhyaḥ**

**sīdat-kuṭumbebhya ṛta-vratebhyaḥ \|**

**atapaḥ-śruta-brahma-vadānya-sadbhyaḥ**

**prādāṁ yuvabhyo dvija-puṅgavebhyaḥ \|\|**

**śrīdhara-svāmī (bhāvārtha-dīpikā) :** ṛta-vratebhyo'dambhācārebhyaḥ \|
tapasā śrutāḥ prakhyātāś ca te brahmaṇi vadānyā atyudāra adhyāpana-śīlāś
ca te santaś ca tebhyaḥ \|\|14\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** pātra-svarūpam āha---guṇāḥ
satya-śauca-saumanasyādayaḥ, śīlaṁ sucaritaṁ tad-vad-bhayaḥ \| etena
kaṭu-bhāṣyādayaḥ satya-śaucādi-hīnā na dāna-pātram \| sīdat-kūṭumbebhya
ity anena dhaninām agṛhasthānāṁ vidyādimatām api pātratvaṁ nāsti vṛthā
dānaṁ dhanāḍhyeṣu yathā dīpo divākare ity ukteḥ,

> havya-kavye yatra dugdha-dhṛtādyam upayujyate \|
>
> tasmai viprāya gaur deyā yad vā bāla-sutāya vai \|\| iti bhāratokteś
> ca \|

ṛta-vratebhya ity anena dāmbhikānāṁ na pātratvam

> dharmaś ca satyaṁ ca damas tapaś ca
>
> amātsaryaṁ hrīs titikṣānasūyā \|
>
> yajñaś ca dānañ ca dyutiḥ śrutañ ca
>
> vratāni vai dvādaśa brāhmaṇasya \|\|

ity udyoga-parvoktāni vratāni grāhyāṇi \| tapaḥ śrutetyādy-uktes
tapaścaryā-parāṇāṁ veda-vedāṅgādhyāpana-parāṇāṁ sadācārāṇām eva
pātratvam \| yuvabhya ity ukter vṛddhānāṁ dāna-pratigraha-prāyaś
cittāsamarthatvāt śaucācāra-śaithilyād go-sevā-sāmarthyābhāvāc ca tebhyo
dattānāṁ gavāṁ duḥkhaṁ syāt \| tena pāpotpattiś ceti bhāvaḥ \|
dvija-puṅgavebhya ity ukter brāhmaṇetarāṇām avidyādi-matāṁ ca
pātratvābhāva uktaḥ \| svalaṅkṛtebhya ūrdhva-puṇḍrādinā bhūṣitebhyaḥ \|
etena rikta-mastakādīnām api dānān arhatokveteti sordhva-puṇḍrāya dānam
iti māyāpurī-māhātmye \| yad vā, mayaiva pūrvaṁ
suvarṇa-kuṇḍalādinālaṁkṛtebhyaḥ go-dānārtha-varaṇe pātrāya
svarṇa-kuṇḍalādy avaśyaṁ dattvaiva tasmai gāṁ dadyād iti sūcitam anena
\|\|14\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** adhunā pātrasād-guṇyam
āha---svalaṅkṛtebhya iti \| mayaiva kanaka-kuṇḍalādinādau
suṣṭhvalaṅkṛtebhya ity arthaḥ \| guṇāścoktā udyamaparvaṇi---

> dharmaś ca satyaṁ ca damas tapaś ca
>
> amātsaryaṁ hrīs titikṣānasūyā \|
>
> yajñaś ca dānañ ca dyutiḥ śrutañ ca

vratāni vai dvādaśa brāhmaṇasya \|\|iti \|

śīlaṁ vinatanamṛtvādi, tapaḥ svadharmaḥ kṛcchrādi vā, sattvaṁ
śrī-vaiṣṇavatvam, tapa-ādīnāṁ prāyo guṇāntargatatve'pi pṛthag uktis
tad-viśeṣāpekṣayā, ata eva dvijeṣu vipreṣu puṅgavebhyaḥ prakrṣeṇa
bhaktyā pāda-prakṣālanādi-pūrvakamadām anyat tair vyākhyātam \| yad vā,
śrutaṁ smṛtyādi-śāstram, brahma vedaḥ, ta-ādi-yuktā vadānyāś ca te
santaś ca tebhyaḥ, vadānyatayā guṇāntargatatve'pi pṛthag uktiḥ
sat-pātratvena tasyā avaśyāpekṣyatvāt, ata evāgre śrī-bhagavān vakṣyati
\[37śa ślo\] vadānyānāṁ kuṭumbinām iti \| kāla-sādguṇyaṁ cāviśrāmatvena,
tad napekṣayā noktam \|\|14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** adhunā pātra-sādguṇyam
āha---svalaṅkṛtebhya iti \| mayaiva kanaka-kuṇḍalādinādau
suṣṭhvalaṅkṛtebhya ity arthaḥ \| guṇā daihikāḥ sal-lakṣaṇādayaḥ śīlāni
āntarāṇi sāralya-vinayādi-susvabhāvāḥ vratāni svotkarṣāya
yatna-sampāditāni udyama-parvoktāni

> dharmaś ca satyaṁ ca damas tapaś ca
>
> amātsaryaṁ hrīs titikṣānasūyā \|
>
> yajñaś ca dānañ ca dyutiḥ śrutañ ca

vratāni vai dvādaśa brāhmaṇasya \|\|

iti vratāni akāpaṭyena prakaṭitāni vratāni yaistebhyaḥ tapaḥ svadharmo
nityaṁ sandhyā-vandanādiḥ satyaṁ sadācāra-paratvaṁ yuvabhya iti teṣām
eva dharmācaraṇa sāmarthyena prādhānyāt ata eva dvijeṣu śreṣṭhebhyaḥ
prakarṣeṇa bhaktyā pāda-prakṣālanādi-pūrvakamadām \|\|14\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sampradāna-vaiśiṣṭayam
āha---svalaṅkṛtebhyaḥ iti \| tapasā śrutāḥ khyātāś ca brahmaṇi
veda-śāstre adhyāpana-paratvād atyudārāś ca te santāṣ ca tebhyaḥ
\|\|14\|\|

**\...**

**\|\| 10.64.15 \|\|**

**go-bhū-hiraṇyāyatanāśva-hastinaḥ**

**kanyāḥ sa-dāsīs tila-rūpya-śayyāḥ \|**

**avāsāṁsi ratnāni paricchadān rathān**

**iṣṭaṁ ca yajñaiś caritaṁ ca pūrtam \|\|**

**śrīdhara-svāmī (bhāvārtha-dīpikā) :** pūrtaṁ vāpī-kūpādi \| caritaṁ
kṛtam \|\|15\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** viprāparādhaḥ
sukṛtānantyam api nāśayatīty āha---go-bhū-hiraṇyeti \| āyatanañ ca
vāsocita-gṛham \| vāsāṁsi kārpāsorṇākṣaumakauśādīni \| paritaśchāda
yantīti paricchadā vastra-gṛhādayaḥ \| yad vā, paricchada-padena
tat-tat-kāryocita-sāmagrī grāhyā \| tad uktam

> vivāhādi-kriyā-kāle tat-kriyā-sādhanaṁ tu yaḥ \|

dadāti dīna-viprebhyaḥ so\'śvamedha-phalaṁ labhet \|\| iti purāṇāt
\|\|15\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** na kevalaṁ tā eva anyāṁś
ca bahūn padārthānadām ity āha---go iti \| gāvo vṛṣāḥ āyatanāni gṛhādīni
paricchadāś chatra-cāmarādayaḥ gavādīn rathāntān prādām iti
pūrveṇaivānnayaḥ \| yajñaiḥ sarvair eva ca-kārābhyāṁ yajñānāṁ pūrtasya
prādhānyaṁ bodhayaṁs tad-vidhāne samyaktvaṁ bodhayati \|\|15\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** viprāparādhaḥ sukṛtānantyam
api nāśayatīty āha---go-bhū-hiraṇyeti \| āyatanañ ca vāsocita-gṛham \|
vāsāṁsi kārpāsorṇākṣaumakauśādīni \| paritaśchāda yantīti paricchadā
vastra-gṛhādayaḥ \| yad vā, paricchada-padena tat-tat-kāryocita-sāmagrī
grāhyā \| tad uktam

> vivāhādi-kriyā-kāle tat-kriyā-sādhanaṁ tu yaḥ \|

dadāti dīna-viprebhyaḥ so\'śvamedha-phalaṁ labhet \|\| iti purāṇāt
\|\|15\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** deyāntarāṇyapy
āha---go-bhū iti \| prādām iti pūrveṇaivānvayaḥ caritaṁ kṛtam \|\|15\|\|

**\...**

**\|\| 10.64.16 \|\|**

**kasyacid dvija-mukhyasya bhraṣṭā gaur mama go-dhane \|**

**sampṛktvāviduṣā sā ca mayā dattā dvijātaye \|\|**

**śrīdhara-svāmī (bhāvārtha-dīpikā) :** evaṁ vartamānasya mama saṅkaṭaṁ
kiñcid āpannaṁ śṛṇv ity āha---kasyacid iti \| dvija-mukhyasya
pratigraha-nivṛt tasya \| sampṛktā militā \| aviduṣā brāhmaṇasyeyam ity
ajānatā \|\|16-17\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kṛkalāsatva-prāpakaṁ kiṁ
pāpaṁ tatra ajñātāparādhaṁ nivedayati-kasyeti \| bhraṣṭābhyas tad eśaṁ
vihāyānya-deśaṁ gatā \|\|16\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kasyacid iti---tapa-ādinā
prasiddhyabhāvāt, bhraṣṭā sva-yūthād gṛhad vicyutā, gāva eva dhanaṁ
deyāśeṣa-dravyottamatvāt tasmin \| yad vā, godhane gokule \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhraṣṭā vicyutā godhane
gokule \|\|16\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nanu,
kṛkalāsasatva-prāpakaṁ kiṁ pāpam ! tad-brahīty ata āha---kasyacid iti \|
bhraṣṭā vicyutā gaurekaiva mama gokule sampṛktā militā aviduṣā
brāhmaṇasyeyam ity ajānatā \|\|16-17\|\|

**\...**

**\|\| 10.64.17 \|\|**

**tāṁ nīyamānāṁ tat-svāmī dṛṣṭvovāca mameti tam \|**

**mameti parigrāhy āha nṛgo me dattavān iti \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tāṁ mayājñāta-dattām gām
\| tat-svāmī tasyā goḥ pūrvo nāthaḥ \|\|17\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** taṁ gor netāram uvāca,
tenaiva pratigrāhi---dambha-bhaṅgas tat-smaraṇenādhunāpi bhayānuvṛttyā
vāg-vaikalyāt \| evam agre\'pi \| kiṁ vā, lekhaka-bhramād eva \|
pratigrāhī mametyāheti māṁ samuddharatām iti ca pāṭhaḥ \| evam anyatrāpy
ūhyam \| nanu, māmakeyaṁ mahyaṁ dattā, kathaṁ tava syāt-tatrāha---nṛga
iti, ity asmād-dhetoḥ \|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ity asmād-dhetoḥ \|\|17\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.18 \|\|**

**viprau vivadamānau mām ūcatuḥ svārtha-sādhakau \|**

**bhavān dātāpaharteti tac chrutvā me'bhavad bhramaḥ \|\|**

**śrīdhara-svāmī (bhāvārtha-dīpikā) :** pratigrāhiṇoktaṁ, dāteti \|
svāminoktam apaharteti \| abhavad bhramaḥ, vyākulo'bhavam ity arthaḥ
\|\|18\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** vivadamānau
bhāsanopa-sambhāṣājñāna-yatna-vimaty upamantraṇeṣu vadaḥ ity ātmanepadam
\| taṅānāvātmanepadam ityānasyātmanepada-sañjñeti \| ity artha
iti-bhrama-padam atra ceto\'svāsthyaparam iti jñeyam \|\|18\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** svārthasādhakāv iti tayor
api tad eka-dhenuparatoktā \|\|18\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** svārthasya
svīyābhimāna-mātrasya sādhakau \|\|18\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** pratigrāhī vipra uvāca
bhavān dāteti gosvāmī uvāca bhavān apaharteti bhramaḥ ativaiyagrayam ity
arthaḥ \|\|18-20\|\|

**\...**

**\|\| 10.64.19 \|\|**

**anunītāv ubhau viprau dharma-kṛcchra-gatena vai \|**

**gavāṁ lakṣaṁ prakṛṣṭānāṁ dāsyāmy eṣā pradīyatām \|\|**

**śrīdhara-svāmī (bhāvārtha-dīpikā) :** tadobhāv api pratyekam anunītau
prārthitau \| kathaṁ tad āha---gavām iti sārdhena \|\|19-20\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** anunītau prārthito
dharma-kṛcchra-gatena dharma-sambandhikaṣṭaṁ prāptena \| prakṛṣṭānām
ito\'pi śobhanānām \| eṣā mad ajñāna-dattā \|\|19\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** dharm asya kṛcchre
saṅkaṭe prakṛṣṭānām asyā apy uttamānāṁ prakarṣeṇa
nijāgraha---tyāga-pūrvakāntaḥ-śuddhayādinā dīyatām \|\|19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** dharm asya kṛcchre saṅkaṭe
gate na mayeti śeṣaḥ \| dharma-kṛcchra upāyata iti kvacit prakṛṣṭānām
asyā apy utkṛṣṭānāṁ prakarṣeṇa nijāgrahatyāgapūrva-kāntaḥ-śuddhyādinā
dīyatām \|\|19\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.20 \|\|**

**bhavantāv anugṛhṇītāṁ kiṅkarasyāvijānataḥ \|**

**samuddharataṁ māṁ kṛcchrāt patantaṁ niraye'śucau \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kṛcchrād-dharma-kṛcchrāt
\| aśucau mahā-malādi-pūrṇe akārāpraśleṣe tapte ity arthaḥ \| śucir
anupahate tapte ca iti kośāt \|\|20\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kṛcchrāt kaṣṭān māṁ
samuddharatam iccham evāha---patantam iti \| yad vā, kṛcchrāt
pāpādd-hetoḥ patantam \|\|20\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kṛcchrāt kaṣṭāt samuddharataṁ
kṛcchram evāha---patantam iti \| yad vā, kṛcchrāt-pāpād-dhetoḥ patantam
\|\|20\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.21 \|\|**

**nāhaṁ pratīcche vai rājann ity uktvā svāmy apākramat \|**

**nānyad gavām apy ayutam icchāmīty aparo yayau \|\|**

**śrīdhara-svāmī (bhāvārtha-dīpikā) :** aparaḥ pratigrāhī \| durāgraho
yal lakṣaṁ tvayoktam anyad api gavām ayutaṁ yadi tad apīmāṁ vihāya
necchāmīty uktvā gāṁ tyaktvā yayāv ity arthaḥ \|\|21\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rajyaṁ rāja-pratigraham
ahaṁ na pratīcche karomīti pratigraha-bhayād apākramad gāṁ
tyaktvaivāpāsarad ity arthaḥ \| ity artha iti---avyayānām anekārthatvād
iti-padaṁ tyāgam api bodhayatīti bhāvaḥ \|\|21\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vai eva, na pratīcche
naiva pratigṛhnāmīty arthaḥ \| kimvā, pratigrahaṁ manasāpi necchāmy
eveti, apākramad gāṁ tyaktvā pratigraha-bhayenāpasṛtaḥ, kopena mayi
pṛṣṭaṁ dattvā nirgato vā \|\|21\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** vai eva na pratīcche naiva
pratigṛhṇāmīty arthaḥ \| apākramat gāṁ tyaktvā pratigraha-bhayenāpasṛtaḥ
\|\|21\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** rājñāṁ na pratīcche
rāja-pratigrahaṁ na karomīty uktvā apākramat svīyāṁ gāṁ vihāyaiva yayo
aparaḥ pratigrāhī durāgrahaḥ yal-lakṣaṁ tvayoktam anyad apy ayutam api
yadi dadāsi tad apīmāṁ vihāya necchāmīty uktvā yayau \|\|21\|\|

**\...**

**\|\| 10.64.22 \|\|**

**etasminn antare yāmair dūtair nīto yama-kṣayam \|**

**yamena pṛṣṭas tatrāhaṁ deva-deva jagat-pate \|\|**

**śrīdhara-svāmī (bhāvārtha-dīpikā) :** etasminn antara iti \| itaḥ
pūrvaṁ pāpābhāvān netum asamarthā iti bhāvaḥ \|\|22\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** etasminn
ajñātāparādha-lakṣaṇe antare\'vakāśe sati pāpād āyuṣaḥ saṅkoce sati \|
yad vā, ajñāta-vipra-go-dānataḥ prāgyamo mamāhvā ne\'pi na prabhur
abhūt-tat-sattve tenāham āhūtaḥ \| he devānāṁ pūjyānām api pūjya
jagatpate iti jagat-pālanārthaṁ tvayaiva niyuktasya tad ucitam eva \|
yad vā, tvat-kṛta-nibandhas teṣām apy ulaṅghya eveti bhāvaḥ \| iti bhāva
iti yāñcāmṛte pathi caran-prabhubhir na cālyaḥ iti nyāyena dharmaśīlānāṁ
chidraṁ vinā daṇḍo na bhavatīti tātparyam \| tatra yamālaye \|\|22\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** antare avakāśe chidre vā,
yam asya kṣayaṁ nivāsam eva, na tu narakam \| tatra yamakṣaya eva, na tv
anyatreti ādareṇa sākṣāt-praśnaḥ sūcitaḥ \| he devānāṁ yamādīnām api
deva pūjya ! yato he jagat-pate ! jagat-pālanārthaṁ tvayaiva
dharmādhikāre niyuktasya tasya tad ucitam eveti \| kiṁ vā,
tvatkṛtanibandhasteṣām apyalaṅghya iti bhāvaḥ \| ayaṁ praśne hetuḥ
\|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** antare chidre parimitāyuṣaḥ
samāpter maraṇāvakāśe sati yam asya kṣayaṁ patatyagre
vakṣyamāṇāt-puṇyātmānas tasya gamyaṁ dakṣiṇasyāṁ mānasyoparisthaṁ
nivāsam eva na-tu bhūmiṣṭhaṁ tatra yamakṣaya eva natvanyatreti ādareṇa
sākṣāt praśnaḥ sūcitaḥ he devānāṁ trayādīnām api deva pūjya yato he
jagat-pate jaga-pālanārthaṁ tvayaiva dharmādhikāre niyuktasya tasya tad
ucitam eveti kimvā, tvat-kṛta-nibandhas teṣām apy alaṅghya iti bhāvaḥ \|
ayaṁ praśne hetuḥ \|\|22\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** maraṇānantaram iti śeṣaḥ
yamakṣayaṁ saṁyamanīm \|\|22\|\|

**\...**

**\|\| 10.64.23 \|\|**

**pūrvaṁ tvam aśubhaṁ bhuṅkṣa utāho nṛpate śubham \|**

**nāntaṁ dānasya dharm asya paśye lokasya bhāsvataḥ \|\|**

**śrīdhara-svāmī (bhāvārtha-dīpikā) :** utāho ity ekaṁ padam \| athavā
pūrvaṁ śubham iti \| nāntam iti yam asya svasya vā vākyam \| paśye
paśyāmi \|\|23\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yamo mām ittham apṛcchad
ity āha---pūrvam iti \| bhuṅkṣe bhokṣyase \| vartamāna-sāmīpye laṭ \|
bhujo\'navane ity ātmanepadam \| utāho paripraśna vicārayoḥ iti medinī
\| dānasya dāna-rūpasya \| yad vā, matvarthīyo\'tra bodhyas tena
prakṛṣṭa-dānavato dharmasyety arthaḥ \|\|23\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** aśubhaṁ pāpaṁ
tad-vipra-go-haraṇajam \| kiṁ vā, duḥkhaṁ tat-pāpajaṁ bhuṅkṣa bhokṣya se
\| bhuṅkṣaveti pāṭhe pāṭhāntare\'pi sa evārthaḥ \| dharm asya yajñādeḥ,
dānasya dharmāntargatatve\'pi pṛthag uktis tad atiśayāpekṣayā \| yad vā,
dāna-lakṣaṇasya dharm asya anya-vividha-dharma-sadbhāve\'pi tasyaivoktis
tathaiva, lokasya dharmāj jitasya svargādeḥ, katham-bhūtasya ?
bhāsvato\'nantādbhuta-sukha-vaibhavādinā rājamānasyety arthaḥ \| evaṁ
śrī-dhruva-padādivad ūrdhva-lokeṣv eva tasya vaiśiṣṭyam uktam \|\|23\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aśubhaṁ pāpaṁ tad
vipra-goharaṇajaṁ bhuṅkṣva bhokṣyase dharm asya yajñādeḥ sādhanānantyāt
sādhyasya lokasya svargāder api bhāsvataḥ adbhata-sukha-vaibhavādinā
rājamānasyety arthaḥ \|\|23\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** aśubham ajānatā yad
viprasya gaurapahatā taj-janyapāpa-phalam utāho kiṁ vā śubhaṁ
puṇya-phalaṁ tava dānasya antaṁ na paśyāmi tat-phalasya bhāsvato lokasya
svargasyāpi antaṁ na paśyāmi \|\|23\|\|

**\...**

**\|\| 10.64.24 \|\|**

**pūrvaṁ devāśubhaṁ bhuñja iti prāha pateti saḥ \|**

**tāvad adrākṣam ātmānaṁ kṛkalāsaṁ patan prabho\|\|**

**śrīdhara-svāmī (bhāvārtha-dīpikā) :** he deva yama, pūrvam aśubhaṁ
bhuñja iti mayokte sa yamaḥ pateti prāha \|\|24\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tāvat-sākalyena \|
kṛkalāsaṁ saraṭam \| vālmīkīye tu tābhyāṁ viprābhyāṁ tvaṁ kṛkalāso
bhaveti śāpa eva rājñe dattassa ca virodhaḥ
kalpāntara-vyavasthayānusandheya iti toṣaṇīkārāḥ \|\|24\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** pūrvam iti
aśubhodarkatāyāḥ paramāśobhanatvāt, prakarṣeṇābhinayādin āha---tāvat
tat-kṣaṇa eva patan san prabho he sarva-karmeśvareti tvayā dīyamānaṁ
karma-phalam avaśyam eva bhogyam iti \| kiṁ vā, tac ca tvad icchaiveti
bhāvaḥ \| kṛkalāsam iti tādṛśa-pāpasya tādṛk phalatvāt \|
śrī-rāmāyaṇādau ca tābhyāṁ viprābhyāṁ tathaiva śayanāt tatroktañcaitad
viruddhaṁ kalpabheda-vyavasthayā parihāryam eva \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** pūrvam iti aśubhod arkatāyāḥ
paramāśobhanatvāt prakarṣeṇa abhinayādin āha tāvat tat-kṣaṇa eva patan
san prabho he sarva-karmeśvareti tvayā dīyamānaṁ karma phalam avaśyam
eva bhogyam iti kiṁ vā tac ca tvad icchayaiveti bhāvaḥ \| kṛkalāsam iti
tādṛśa-pāpasya tādṛśa-phalatvāt śrī-rāmāyaṇādau ca tābhyāṁ viprābhyāṁ
tathaiva śapanāt tatroktañ ca tad viruddhaṁ kalpa-bheda-vyavasthayā
parihāryam \|\|24\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** he deva yama ! pūrvam
aham aśubhaṁ bhuñje iti mayokte sa yamaḥ pateti prāha \|\|24\|\|

**\...**

**\|\| 10.64.25 \|\|**

**brahmaṇyasya vadānyasya tava dāsasya keśava \|**

**smṛtir nādyāpi vidhvastā bhavat-sandarśanārthinaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** smṛty anāśe hetuḥ---tava
dāsasyeti \| na hi nāradādivad-bhagavad-bhaktānāṁ
janmāntarīya-smṛti-nāśo bhavatīti bhāvaḥ \| dāsyatve ca hetu-trayaṁ
brahmaṇyasyety ādi \| brāhmaṇa-sevā ca vadānyānām eva tayā ca
bhagavad-darśanecchotpadyate\| tayā tad-dāsyaṁ jāyata iti smṛtir mameti
śeṣaḥ \| adya kṛkalā-sadehe tathā mahābhimānideva-dehe\'pi na dhvastā
bhraṣṭā tatra hetavaḥ---brahmaṇyasyety ādayaḥ \| brahmaṇyasya
brāhmaṇa-bhaktasya, tatrāpi vadānyasya yatheṣṭa-dānena tāṁs toṣayataḥ,
tatrāpi dāsasya karma-sād-guṇyārthaṁ tat-tat-karma samarpaṇena tvadīyaṁ
dāsya-bhakti prāptasya tato bhavanmahim ajñānena bhavataḥ
sandarśanārthinaḥ \| dāsye hetuḥ---he keśava

> ko brahmeti samākhyāta[^16] īśo\'haṁ sarva-dehinām \|
>
> avāntarāṁśa-sambhūtau[^17] tasmāt keśava-nāmavān \|\| \[ha.vaṁ.
> 3.88.48\]

iti harivaṁśokta-vaibhava evaṁ-bhūtaṁ tvāṁ tyaktvā kasmāyany asmai
satkarma samarpaya iti bhāvaḥ \| sandarbhastu brahmaṇyasya vadānyasya ca
tava yo\'haṁ dāsaḥ brahmaṇya-vadānyatvāṁśena tvad anugasyety arthaḥ \|
na tu tvat-sevaika-puruṣārthina iti \| bhavat-sandarśanārthina
iti---bhavataḥ parama-brahmaṇyatvaṁ vadānyatvaṁ ca śrutvā
darśana-kautukina ity evārthaḥ \| na tu tad arthānurāgiṇa iti \| tasminn
api tad-guṇa-dvayakhyāpanena tad aṁśa-mātra-vyakteḥ gatyantara-prāpteś
ca \| ata eva sādhaka-daśāyāmapy
ambarīṣādivat-sevādivat-sevādi-lakṣaṇa-sākṣād-bhaktinādateti vighno jāto
na tu tadvad-durvāsasā krodhe vighna iti gamyate \|
bhagavad-darśanādikaṁ tu yathā-kathañcid abhilāṣa-guṇād iti jñeyam \|
viśvanāthastu nṛgaraya bhakti-miśra-karmitvād guṇā bhūtā yā
bhaktistayaiva bhagavad agre dāsasyeti vinaya-vyañjikoktiḥ \|
bhavat-sandarśanārthina iti kadācid
atisundara-śrī-vigraha-mandirādi-śrī-gītā-śrī-bhāgavatādi-śāstra-prāpty
utkaṇṭhasya mahā-bhāgavatasyāpekṣaṇīyaṁ nṛgeṇa yadvodāratvāt-sampāditaṁ
tataś ca tena santuṣyatā bhorājaṁs tava bhagavad-darśanaṁ bhūyād ity
āśīr yadā dattā tadaiva nṛgasya bhagavad-didṛkṣābhūd iti gamyate
\|\|25\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** smṛtir mameti śeṣaḥ \|
sākṣāt tathānuktir vinayādinā \| iyaṁ kṛkalāsa-dehe tathā
mahābhimāni-deva-dehe'pi tad-virodhiny api na dhvastā na bhraṣṭā \|
tatra hetavaḥ---brahmasyety-ādayaḥ \| dāsatvād eva bhavato bhavatāṁ vā,
śrī-pradyumnādy-apekṣayā sandarśanaṁ sākṣād-darśanaṁ tad-arthinas
tad-ekāpekṣakasyety arthaḥ \| dāsye hetuḥ---keśava ! he sākṣāt
parameśvara ! tathā ca śrī-hari-vaṁśe---

> ko brahmeti samākhyāt aīśo'haṁ sarva-dehinām \|
>
> āvāṁ tavāṅga-sambhūtau tasmāt keśava-nāmavān \|\| \[ha.vaṁ. 3.88.48\]
> iti \|

kiṁ vā, keśi-mathaneti \| anena śrī-vṛndāvana-krīḍāyāḥ prānta-sūcanena
sā sarvaiva saṁgṛhītā, tayā cāśeṣa-bhagavattā-prakaṭanam evābhipretam \|
iti tasya pūrvaṁ śrī-jagannātha-darśana-prabhāvād eva
śrī-dvārakeśvaropāsanaṁ jātam iti jñeyam \| jagannāthatvena
stoṣyamānatvāt tad-darśanaṁ sambhāvyam \| ata eva dvārakopakaṇṭha-kūpe
patanam \| evg śrī-bhagavad-dāsyenaiva tatrāpi tad-darśanaikākāṅkṣayā
tasya taj-jñānādikam api loka-śikṣārtha-pravṛttyā
vipra-sva-haraṇa-doṣa-pradarśanārthaṁ hariṇatvādi-svīkāravat \| etac ca
śrī-bhāgavatāmṛtottara-khaṇḍe vivṛtam eva \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** smṛtir mameti śeṣaḥ \|
sākṣāt-tathānuktir vinayādinā adya kṛkalā-sadehe tathā
mahābhimāni-deva-dehe'pi tad-virobhini dhvastā na bhraṣṭā tatra hetavo
brahmaṇyasyety ādayaḥ prathamato brahmaṇyasya brāhmaṇa-bhaktasya
tatrāpi-vadānyasya yatheṣṭa-dānena tān paritoṣyataḥ tatrāpi tava dāsasya
karma-sād-guṇyārthaṁ tat-tat-karma-samarpaṇena tvadīya-dāsyaktiṁ
prāptasya tato bhavan mahimajñānena bhavataḥ sandarśanaṁ tad arthamaḥ
dāsye hetuḥ keśava---

> ko brahmeti samākhyāta īśo\'haṁ sarva-dehinām \|

avāntarāṁśa-sambhūtau tasmāt keśava-nāmavān \|\| \[ha.vaṁ. 3.88.48\]

iti tan-nāmnā śrī-harivaṁśokta-vaibhava evam-bhūtaṁ tyaktvā kasmai vā
anyasmai sat-karma-samarpaya iti bhāvaḥ \| yad va, bhṛgu-sākṣitayā
brahmaṇyaḥ śrī-balisākṣitayātmaparyantasya vadānyaś ca yastvaṁ tasya
tava yohaṁ dāsas tat-tat-karma-samarpayatas tasya mama śeṣa samānam evam
apy asya kṛkalāsatvaṁ susādhyāyām api śravaṇādi-lakṣaṇa-sākṣād-bhaktāv
apravṛttas tatra aviśvāsa-doṣeṇa dānādi-karmaṇy api vaiphalyāpātāt
saṅkalpa-māhātmyena tu paścāt-tad-darśanādikaṁ kiṁ tu te dāsya-didṛkṣe
api phala-viśeṣa-prāpty arthe eva na tu niṣkāme deva-gati-phala-lābhena
kāraṇānumānāt ata eva vadānyasyeti bhagavantaṁ viśeṣya paryavasāne tu
parama-gatir bhaviṣyati satyaṁ diśaty arthitam arthino nṛṇām ity ādau
tathā tv aprāpteḥ darśanād eva-naśvaraṁ tad-vīja-rūtvācceti jñeyaṁ
pūrṇayor brahmaṇya-vadānyatvayor aṁśānuvarttitvādyohaṁ dāsa iva dāsas
tathā tat-tad-guṇa-mātreṇa na tu tvan nijadāsavad-vicitreṇa guṇa-vṛndena
camatkārād-bhavad-darśanakāṅkṣī ca yohaṁ tasya mama
tat-tat-tvad-gaṇāṁśānubhava-prabhāvānnādyāpi tat-tat-smṛtir
vidhvastābhūt pratyuta tādṛśatva-darśanam api jātam ity arthaḥ \| atha
tad idam anumime tvadīya-brahmaṇyatva-vadānyatvayor aṁśānukaraṇam apy
abhimānamayam eva mamāsīt yenādyāpi tvad agre'pi tat-prakaṭana-dhārṭyam
eva jātaṁ pūrvam api na-tv ambarīṣādi-vidhi-śāstreṣv ādaro jātaḥ tata
eva tādṛśa-dāna-karmaṇy api vighno babhūva tathāpi
tvat-kāruṇya-prabhāvādī-dṛśatva-darśanam abhūt tādṛg abhimānāvicchedād
eva svargitvaṁ bhajann api tvat-kāruṇyāt tu satyaṁ diśaty arthitam
arthito nṛṇām iti nyāyena tvad anuvartitv api bhaviṣyatīti bhāvaḥ
\|\|25\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** brahmaṇyasya vadānyasya ca tava
yo'haṁ dāsas tasyeti brahmaṇyatva-vadānyatvāṁśena bhavad-anugatasyety
arthaḥ, na tu bhavataḥ sevaika-puruṣārthina iti \| tathā
bhavat-sandarśanārthina iti bhavataḥ parama-brahmaṇyatvaṁ vadānyatvaṁ ca
śrutvā darśana-kautukina ity evārthaḥ, na tu tad-arthānurāgiṇa iti \|
svasminn api tad-guṇa-dvaya khyāpanena tad-aṁśa-mātra-vyakteḥ,
gaty-antara-prāpteś ca \| ata eva sādhaka-daśāyām api
śrīmad-ambarīṣādivat sevādi-lakṣaṇa-sākṣād-bhaktir nādṛteti vighno jātaḥ
\| na tu tadvad durvāsasaḥ muneḥ krodhe'py avighna iti gamyate \|
tathāpi bhagavad-darśanādikaṁ yathā kathañcid abhilāṣa-guṇād iti jñeyam
\|\|25\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nṛgasya
bhakti-miśra-karmitvād-guṇabhūtaiva yā bhaktir āsīttāmāśrityaiva
bhagavad agre dāsasyeti vinaya-vyañjakoktir iyaṁ jñeyā
bhavat-sandarśanārthina iti kadācit kadācid
atisundara-śrī-bhagavad-vigraha-tan-mandirādi-śrī-gītā-śrī-bhāgavatādi-śāstra-prāpty
utkaṇṭhasya mahā-bhāgavatasyāpekṣaṇīyaṁ nageṇa mahā-dātṛtvāt samyak
sampāditaṁ tataś ca tena santuṣyatā bho rājaṁs tava bhagavad-darśanaṁ
bhūyād iti yadaivāśīrdattā tad ārabhyaiva nṛgasya bhagavad-didṛkṣābhūd
iti gamyate \|\|25\|\|

**\...**

**\|\| 10.64.26 \|\|**

**sa tvaṁ kathaṁ mama vibho'kṣi-pathaḥ parātmā**

**yogeśvaraḥ śruti-dṛśāmala-hṛd-vibhāvyaḥ \|**

**sākṣād adhokṣaja uru-vyasanāndha-buddheḥ**

**syān me'nudṛśya iha yasya bhavāpavargaḥ \|\|**

**śrīdhara-svāmī (bhāvārtha-dīpikā) :** durghaṭena śrī-kṛṣṇa-darśanena
vismitaḥ sann ātmano bhāgyam abhinandati---sa tvam iti \| he vibho, sa
tvaṁ mamākṣi-patho locana-gocaraḥ san kathaṁ sākṣāt pratyakṣo'sīty
arthaḥ \| kim atrāścaryam ? tad āha---para ātmā \| ata eva yogeśvarair
api śruti-dṛśā upaniṣac-cakṣuṣāmale hṛdi vibhāvyaś cintyaḥ \|
yato'dhokṣajaḥ \| akṣa-jam aindriyaka-jñānaṁ, tad adho'rvāg eva yasmāt
saḥ \| yasyeha bhavāpavargo bhavet, tasya bhavān anudṛśyaḥ syāt \|
uru-vyasanena kṛkalāsa-bhava-duḥkhenāndha-buddhes tu mamaitac citram ity
arthaḥ \|\|26\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kṛṣṇa-darśana-daurlabhyam
āha---durghaṭety ādinā \| ity artha iti \| sākṣād avyayasya
pratyakṣārthakatvād ayam arthaḥ \| pratyakṣasyāneka-vidhatvāt-sākṣād ity
uktyā cākṣuṣa-pratyakṣam eva na labhyate\'ta uttama---akṣi-pathaḥ sann
iti \| atra cākṣuṣa-pratyakṣe \| tad āścaryam \| na hi parātmā cakṣuṣā
gṛhyate \| dṛśyate tvarayayā buddhayā ity ukteḥ naitat-svarūpaṁ
bhavato\'sau padārtha-bheda-grahiaḥ puruṣovad īkṣeta iti brahmaṇokteś ca
\| ata eva cakṣur indriyāgocaratvād eva \| api śabdāt-kim uta mādṛśair
ity arthaḥ \| yato hetoḥ \| adhokṣaja indriya-janya-jñānāgocara ity
arthaḥ \| yasya puṁsaḥ \| bhavāpavargas saṁsārāntaḥ \|
sākṣāt-pada-matrāpi yojyaṁ sākṣād anudṛśya iti \| ity artha
iti-bahu-janma-sukṛtāvāpta-carama-dehasya tava darśanam ucitaṁ tānādy
anadhikāri-tiryag-janmanaḥ kathaṁ jātam iti na jāne iti bhāvaḥ
\|\|26\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sa parama-durlabhaḥ \|
kiṁ vā, anirvacanīya-māhātmyas tvam \| vibho ! he sarva-vyāpaketi
akṣa-pathāyogyatvaṁ, tathā parātmā paramātmaeti ātma-sākṣātkārasya
durghaṭatvaṁ sūcitam \| kiṁ ca, me madīye iha asmin kūpe janmani vā \|
evaṁ me ity asyāpaunaruktyaṁ tasyāpy anudṛśya īṣad eva dṛśyaḥ \| anyat
tair vyākhyātam \|

yad vā, he mama vibho ! he mad-īśvara ! nanu īśvaro dāsānāṁ dṛśyaḥ syād
eva ? tatrāha---parātmety-ādi \| yogo bhakti-yogas tasmin \| īśvaraiḥ
samarthaiḥ parama-bhaktair ity arthaḥ \| śruti-dṛśā
vedārtha-tattva-jñānena yad amalaṁ hṛt tasmin viśeṣeṇa bhāvyas tatrāpi
sākṣāt svayaṁ yo'dhokṣajo'vatārīty arthaḥ \| kiṁ vā, śakaṭa-bhañjane
pūtanā-vadhe śakaṭākṣād adho'jāyata ity evam adhokṣaja-nāmnā gokule
prasiddhaḥ śrī-yaśodā-nandana ity arthaḥ \| yasya bhavāpavargaḥ syāt, u
vitarke, tasyaiva iha śrī-dvārakāyāṁ dṛśyaḥ syāḥ \| anyat samānam
\|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sa parama-durlabhaḥ kiṁ vā
anirvacanīya-māhātmyas tvaṁ vibho he sarva-vyāpaketi
cākṣapatha-yogyatvaṁ tathā paramātmā paramātmety ātma-sākṣātkārād api
tat-sākṣātkārasya durghaṭatvaṁ sūcitaṁ yogo bhatti-yogaḥ tasminn
īśvaraiḥ samarthaiḥ parama bhaktar ity arthaḥ \| yojanā tu taiḥ kṛtā yad
vā, kathaṁ kena prakāreṇākṣapathaṁ prayātosi taṁ tu vicāreṇāpi na labhe
ity arthaḥ \| yataḥ pūrvokta-prakāreṇādhokṣajo jñānāviṣayo yaḥ sa sākṣāt
syāt kākvā naivety arthaḥ \| tatrāpi me mama uruvyasanāndha-buddhaḥ
sākṣāt-syāt kākvā natarām ity arthaḥ \| yato yasya bhāvāpavarga
upasthitosti tenaivānudṛśyaḥ dṛṣṭa-sadṛśo bhavasi sarvātītatvādānantyāc
ca tasmān mama svagitāṁ prāptasya tv idaṁ darśanam atīva citram iti
bhāvaḥ kathaṁ jātam iti taṁ kāruṇya prakāraṁ sva-śakti-prakāraṁ ca
svayam eva vetsīti bhāvaḥ \|\|26\|\|

---------------------------------------------------------------------------------------------------------------------

**jīva-gosvāmī (bhagavat-sandarbhaḥ 34) :** atha pratyag-rūpatatvam apy
āha---sa tvam iti \| ṭīkā ca---he vibho ! sa tvaṁ mamākṣa-pathaḥ
locana-gocaraḥ etac citram ity arthaḥ \| kim atrāścaryam ? tad āha para
ātmā, ata eva yogeśvarair api śruti-dṛśā amala-hṛdi vibhāvyaś cintyaḥ \|
yato'dhokṣajaḥ akṣajam aindriyakaṁ jñānaṁ tad adhaḥ arvāg eva yasya saḥ
\| yasya hi bhavāpavargo bhavet tasya bhavān anudṛśyaḥ syāt
uru-vyasanena kṛkalāsa-bhava-duḥkhena andha-buddhes tu mama etac citram
ity arthaḥ \| ity eṣā \|

darśana-kāraṇaṁ tūktaṁ nārāyaṇādhyātme---

> nityāvyakto'pi bhagavān īkṣyate nija-śaktitaḥ \|
>
> tām ṛte paramātmānaṁ kaḥ paśyetāmṛtaṁ prabhum \|\|iti \|

tādṛśa-śakter apy ullāse tat-kṛpaiva kāraṇam \| tad uktaṁ śrutau---

> na cakṣuṣā paśyati rūpam asya
>
> yam evaiṣa vṛṇute tena labhyas
>
> tasyaiṣa ātmā vivṛṇute tanuṁ svām \|\| \[kaṭha.u. 1.2.23\]

na sandṛśe tiṣṭhati rūpam asya \| ity-ādikaṁ ca kutracit \| evam eva
mokṣa-dharme nārāyaṇīye nāradaṁ prati śrī-śvetadvīpa-patinoktam---

> etat tvayā na vijñeyaṁ rūpavān iti dṛśyate \|
>
> icchan muhūrtān naśyeyam īśo'haṁ jagato guruḥ \|\|
>
> māyā hy eṣā mayā sṛṣṭā yan māṁ paśyasi nārada \|
>
> sarva-bhūta-guṇair yuktaṁ naivaṁ tvaṁ jñātum arhasi \|\| \[ma.bhā.
> 12.306.42-43\]

yathā'nyo rūpavān iti hetor dṛśyate tathāyam apīty etat tvayā na jñeyam
\| tataś ca svaya rūpitve'py adṛśyatvam uktvā nija-rūpasyāprākṛtatvam
eva darśitam \| tad-darśane ca parama-kṛpā-mayy akuṇḍhā mamecchaiva
kāraṇam ity āha \|

icchann iti \| naśyeyam adṛśyatām āpadyeyam \| tatra svātantryaṁ
jagad-vilakṣaṇatvaṁ ca hetum āha---īśa ity-ādi \| tathāpi māṁ
sarva-bhūta-gaṇair yuktaṁ yat paśyasi tad yuktatvena yat pratyeṣi eṣā
māyā mayaiva sṛṣṭā mama māyayaiva tathā bhānam ity arthaḥ \| tasmin
naivam ity-ādi \| mayātra pratāraṇa-śaktiḥ \| tathā hi tatraiva
śrī-bhāṣya-vacanam \|

prītas tato'sya bhagavān deva-devaḥ sanātanaḥ \|

sākṣāt taṁ darśayāmāsa dṛśyo nānyena kenacid \|\|iti \| \[ma.bhā.
12.323.11\]

tam uparicaraṁ vasuṁ prati svātmānam iti śeṣaḥ \| tad-agre ca
vasv-ādi-vākyam \|

na śakyaḥ sa tvayā draṣṭum asmābhir vā bṛhaspate \|

yasya prasādaṁ kurute sa vai taṁ draṣṭum arhati \|\| \[ma.bhā.
12.323.18\] iti \|

tad evaṁ śrutāv apy adṛśyatvādayo dharmāḥ śrī-vigrahasyaivoktāḥ \|
śrutyantaraṁ ca na cakṣuṣā paśyati rūpam asya \| iti \|\|26\|\|
(bhagavat-sandarbhaḥ 34)

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** smṛtir mameti śeṣaḥ
sākṣāt-tathānuktir vinayādinā adya kṛkalā-sadehe tathā mahābhimānī
deva-dehe'pi tad-virodhini na dhvastā na naṣṭā durghaṭena
śrī-kṛṣṇa-darśanena vismitaḥ sann ātmano bhāgyam abhinandati sa eva tvaṁ
mama sa-katham akṣapatho\'bhūryaḥ khalu yogeśvaraiḥ sanakādyair api
śruti-dṛṣṭyā nirmale hṛdi vibhāvyo dhyeya eva tatrāpi tvaṁ sākṣād
adhokṣajaḥ śakaṭāsura-bhañjanaḥ svayaṁ bhagavān eva tatrāpi
uru-vyasanāndha-buddher mad-vidhasyādhamasyāpi kiñ ca yasya janasya
bhavāpavargaḥ saṁsāranāśo bhavet tasyāpi me mama kiṁ bhavān dṛśyaḥ syāt
api tu na syād eva kiṁ tu mahā-bhāgavatasya kasyacid āśīrvādād eva syād
iti bhāvaḥ \|\| 26\|\|

**\...**

**\|\| 10.64.27 \|\|**

**deva-deva jagan-nātha govinda puruṣottama \|**

**nārāyaṇa hṛṣīkeśa puṇya-ślokācyutāvyaya \|\|**

**śrīdhara-svāmī (bhāvārtha-dīpikā) :** udrikta-bhaktir bahudhā
sambodhayann āha---**deva-deva** iti \|\|27\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** daśabhiḥ sambuddhibhir
bhagavataḥ parama-vaibhavaṁ dyotayann anujñāpayaty anujñāṁ prārthayati
tad-darśana-śuddha-cetāḥ svasya śravaṇa-kīrtanādi-śuddha-bhakty
abhāve\'pi tad-darśane tasya kāruṇyaṁ praśasyānujñāṁ grahīṣyan bahudhā
sambodhya prārthayate yugmena \| prathama-deveti
deva-gati-gamanānujñāyāṁ tad-gati prāptasyāpi tasyaiva paramāśrayatvena,
dvitīya-deveti adhunā tvam api devo jāta kim arthaṁ māṁ prārthayase
tatrāha---he devānāṁ brahmādīnām api tvaṁ devo\'si mama tu kā vārteti \|

nanu, yady ahaṁ brahmādīnām api devas tarhi kṣudras
tvamau-dṛśa-prārthana-dhāṣṭarthena kathaṁ na saṅkūcasi tatrāha---he
jagatpate, jaganmadhyapātitvena prārthanārho'smīti bhāvaḥ \| nanu,
satyādi-lokasthā brahmādaya eva mahānto\'haṁ martya-lokasyo na
tādṛśo\'tastān eva prārthayasva tatrāha---he govinda, kṛpayā gāṁ bhavaṁ
vindatīti tathābhuta mādṛṅ-mūḍha-pālanāyaiva bhuvam āgato\'sīti bhāvaḥ
\| kiṁ ca, he puruṣottama dīnadayālo tena tvādṛśa-kṛpālava iti tvaṁ
svabhāvata eva sarva-jīvāśrayo\'sītyāha---nārāyaṇeti \| nāraṁ
nara-samūhas tasyāyanāśrayībhūtety arthaḥ \|
etādṛśa-prārthanā-pravartako\'pi tvam evety āha---he hṛṣīkeśa
sarvendriya-pravartaka \| tvam eva pāvakatvāt-prārthanāyogya ity
āha---he puṇya-śloka nāmoccāraṇādinā pāvaka mādṛśa-dīna-pālane cyutir
ahitatvād api tvam eva prārthayituṁ yogya ity āha---he acyuta \|

kiṁ ca, ananta-bhaktābhīṣṭadānair api na kṣīyate ity āha---he avyayeti
\| atra viśvanāthaḥ---devānāṁ devo\'pi tvaṁ jagatām api nāthatvān
man-nātho bhava \|

govindeti kṛpā-dṛṣṭyā māṁ vindasva \| atra hetuḥ---puruṣeṣu
viṣṇvādiṣūttamaḥ \| nārā jīvā ayanam adhiṣṭhānaṁ yasyeti māṁ durjīvam
apy adhitiṣṭha \| hṛṣīkeśa mandidriyāṇy ātmasāt-kuru \| puṇya-śloka
tavaiṣānṛga-mocanī kīti rabhūd eva \| acyuta mad antaḥkaraṇād vicyuto mā
bhava \| avyayeti atra na te ko\'py apacaya iti dhvanayaḥ \|\|27\|\|

---------------------------------------------------------------------------------------------------------------------

**kaivalya-dīpikā : devadeva** ity-ādi sambodhanāni \|\|27\|\| \[mu.pha.
13.40\]

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** anujñāṁ grahīṣyan
saṅkīrtana-priyatvenādau śrī-bhagavato nāma-saṅkīrtanena sambodhayan
stauti---deveti \| devānāṁ jagatpūjyānāṁ śrī-brahmādīnām api deva ! yato
jagannātha śrī-nīlādripate ! tatra prāk svayaṁ śrī-brahmaṇā adhunāpi
devais tat-pūjanāt, ato govinda ! pṛthvyāṁ dāru-brahma-rūpeṇāvatīrṇa !
sākṣād-bhagavan ! ata eva puruṣottama ! puruṣottamākhye svakṣetre
tat-sañjñayā prasiddha ! ato nārāyaṇa !
deva-durlabha-nijocchiṣṭa-mahā-prasāda-varga-pradānādinā sarva-jīvāśraya
! na kevalaṁ mad-rūpeṇa bahir evāsi, kintvantaś ceti sevakānāṁ
sarva-śakti-sampādakatvam āha---hṛṣīkeśa ! nija-sevādī sarveṣāṁ
sarvendriya-pravartaka ! yad vā, tatrāpi bhakta-vātsalyabharam
āha---hṛṣīkeśa ! sva-bhakta-vāk-satyatārtham ekadā
dīrgha-keśāvirbhāvanāt tadākhyānaṁ tatratā-nṛpater bāla-bhoga-pradānāt
prasiddham eva, ataḥ puṇyā utkṛṣṭāḥ ślokās tat-tan-māhātmya-nibandhanāni
kavīnāṁ padyāni yasmiṁs tathā-bhūta utkṛṣṭa-bhakta-vātsalyādi-yaśa iti
vā \| kutaḥ ? acyuta ahaṁ bhakta-parādhīnaḥ \[bhā.pu. 9.4.63\] ity-ādi
sva-vāg arthācyuti-rahita ! kiṁ vā, sadā nīlācala-nivāsin ! kiñ ca
avyaya ! nirantaraṁ tat-tan-mahā-prasāda pradānenāpi na vyayo
dhanādi-truṭiḥ \| kiṁ vā, akāle\'pi bhogādi---hrāso yasya tathā
tathā-bhuta ! sākṣān-mahā-lakṣmyā sevyamānatvāt, athavā deva-deveti
parameśvaratvam uktam \| tad eva darśayati---jagatāṁ kārya---kāraṇānāṁ
sarveṣāṁ nātheti, tatrāpi govinda ! nijāśeṣa-bhagavattā-prakaṭanārthaṁ
prāpta-gokulendratva ! ata eva puruṣottama ! kṣarākṣarātīta ! tathā ca
śrī-gītāsu---

> yasmāt kṣaram atīto\'ham akṣarād api cottamaḥ \|
>
> ato\'smi loke vede ca prathitaḥ puruṣottamaḥ \|\| \[gītā 15.18\] iti,

yad vā, puruṣeṣu śrī-brahmādiṣu triṣūttama ! yato nārāyaṇa sākṣād
avatāri-parameśvara ! kiṁ ca, hṛṣīkeśa ! svabhaktau sarveṣāṁ
sarvendriya-pravartaka ! tac ca yathā-yatham ūhyam \| ataḥ puṇya-śloka !
sarvotkṛṣṭa-yaśa kāruṇyādi-nijāśeṣa-guṇa-prakaṭanāt, yato\'cyuta
sarvathā paripūrṇa ! kiṁ vā, ata eva sakṛd eva prapanno yaḥ
\[rāmāyaṇa-yuddha-kāṇḍe 1833\] ity-ādy-ukta-svapratijñāto vicyuti-rahita
! ata evāvyaya aparicchinna-māhātmya ! yad vā, ātma-dānenāpi na
vyetītyavyaya ! athavā anujñāprārthane\'pi dainyena svasya yogyatāṁ
manyamānaḥ śrī-bhagavan māhātmyena tāṁ sambhāvayaṁs
tad-varṇayati---deveti \| jagannātheti deva-devo\'pi nīcānāmapy asmākaṁ
prabhus tvam evāsi, jagad antargatatvena mādṛśām api tvad ekanāthatvād
iti bhāvaḥ \| tatrāpi govinda ! go-pālanādinā mahā-kāruṇyādi
nijāśeṣa-guṇa-prakaṭanād ity arthaḥ \| ata eva puruṣottama !
vaidagdhyādy aśeṣa-mahā-puruṣa-lakṣaṇasevita ! kiṁ ca, nārāyaṇa !
sarva-jīvaikaśaraṇa ! sthāvarādinām apy uddhārāt \| kiṁ ca, hṛṣīkeśa
paramasundarety arthaḥ \| na ca kevalam ākṛtyā sundaraḥ prakṛtyā cety
āha---puṇya-śloka ! tat-tad-bālya-līlādinā jagat-puṇya
janaka-yaśo-vistāraṇāt, acyuta ! bālya-krīḍādāv api nijaiśvaryācyuti
rahita ! anyat samānam \|\|27\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tad-darśana-prabhāvena
jāta-śuddha-bhakti-śraddhāḥ svasya
prācīna-śravaṇa-kīrtanādi-śuddha-bhakty abhāve'pi tad-darśanaṁ jātam iti
tasya kāruṇyaṁ praśasyānujñāṁ grahīṣyan nāmakīrtana-priyatamatvenādau
tair eva stutyā taṁ sambodhayan prārthayate-deva-deveti yugmakena \|
tatra prathamaṁ deva gati-gamanānujñāyāṁ tathā tad-gatiṁ gatasyāpi
paramāśrayatve ca tatraiva yogyatāṁ darśayati-deva-deveti \| nanvahaṁ
devānāṁ brahmādīnām api deva ity atikṣudrastvam
īdṛśa-prārthana-dhārṣṭyena kathaṁ na saṅkuca-sīty āśaṅkay āha---he jagan
nātheti \| evaṁ jagan madhyapātitve'pi prārthanārhosmīti bhāvaḥ \|
nanvāsatāntāvad-brahmādayaḥ jagati satya-lokādi-gatā eva mahāntaḥ svaṁ
matrya-loka-gataḥ kiyān ity āśaṅkay āha---he govinda ! kṛpayā gāṁ
pṛthivīṁ vindatīti tathā-bhūta tataḥ samprati tebhyo'pi vayaṁ
tvat-kṛpā-bhājanānīti bhāvaḥ \| nanvatrāpi mahāntaḥ santi tatrāha---he
puruṣottama iti \| bhavad ucitāṁ dīnadayālutām ivālambye-dṛśaṁ prārthaye
na tu svaguṇam iti bhāvaḥ \| kiñ ca he nārāyaṇa svabhāvata eva
sarva-jīvāśraya he hṛṣīkeśa etādṛśa-prārthanādīnām api pravartaka ! he
puṇya-śloka etādṛśa-kṛpā-kīrti-sudhākara ! he acyuta
etādṛśa-śaraṇāgata-dīna-jana-pālanakṛte cyutir ahita ! he avyaya
ananta-bhaktābhīṣṭa-dāna-nairantarye\'pi sarvadā paripūrṇa iti yuktam
idaṁ prārthanam iti bhāvaḥ \|

nanu, yādava-viśeṣohaṁ nāhaṁ bhavad abhipreto bhagavān ity ākṣepāntaram
āśaṅkay āha---he kṛṣṇa ! svayaṁ bhagavān kṛṣṇastu bhagavān svam iti
prasiddheḥ ata eva he vibho sarvataḥ paripūrṇeti \|\|27-28\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sahasotpannayā śraddhayā
bhagavat-kṛpayā labdha-dāsyo nāmānyevānu-kīrtayann anujñāṁ
prārthayate---**deva-deva** iti \| devānāṁ devo'pi tvaṁ jagatām api
nāthatvān man-nātho bhava \| govinda gavāṁ kṛpā-dṛṣṭyā māṁ vindasva \|
atra hetuḥ puruṣeṣu viṣṇv-ādiṣv apy uttamaḥ nārāyaṇa nārā jīvā ayanam
adhiṣṭhānāṁ yasyeti māṁ durjīvam apy adhitiṣṭha hṛṣīkeśa mad-indriyāṇy
ātma-sātkuru puṇya-śloka tavaiṣā nṛga-mocanī kīrtir abhūd eva acyuta
mad-antaḥkaraṇād vicyuto mā bhava avyaya atra na te ko\'py apacaya iti
dhvanayaḥ tvat-padam eva āspadaṁ viṣayo yasya tathā-bhūtaṁ mac-ceto
bhūyāt \|\|27-28\|\|

**\...**

**\|\| 10.64.28 \|\|**

**anujānīhi māṁ kṛṣṇa yāntaṁ deva-gatiṁ prabho \|**

**yatra kvāpi sataś ceto bhūyān me tvat-padāspadam \|\|**

**śrīdhara-svāmī (bhāvārtha-dīpikā) :** anujñāpayati, anujānīhīti \|
deva-loke'pi sato vartamānasyātmano manasaḥ sannidhiṁ prārthayate \|
yatra kvāpīti \| tvat-padam āspadaṁ viṣayo yasya tathābhūtaṁ bhūyād iti
\|\|28\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sataḥ sthitasya \| yatra
kvāpi yasmin-kasmin yonau sthāne vā tvat-padam evāspadaṁ viṣayo yasya
tathā-bhūtaṁ macceto bhūyād iti \|\|28\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kṛṣṇa sākṣād-bhagavan !
ata eva vibho ! sarva-preraka ! atas tvad icchayaiva deva-gati devatvaṁ
svarga vā, kiṁ vā devasya tava gati sthānaṁ śrī-vaikuṇṭha-lokaṁ krameṇa
yāntam, tatra ca mamāpekṣā nāsti, kiṁ tu tad-bhaktāvevety āhayoti \| yad
vā, tava padaṁ śrī-dvārakā-mathurādi-sthānaṁ tadāspadam \|\|28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.64.29 \|\|**

**namas te sarva-bhāvāya brahmaṇe'nanta-śaktaye \|**

**kṛṣṇāya vāsudevāya yogānāṁ pataye namaḥ \|\|**

**śrīdhara-svāmī (bhāvārtha-dīpikā) :** yāsyan namasyati---nama iti \|
sarva-bhāvāya sarvasya bhāvo janma yena tasmai \| brahmaṇe kartṛtve'py
avikārāya \| kutaḥ ? ananta-śaktaye, anantā māyākhyā śaktir yasya tasmai
\| vāsudevāya sarva-bhūtāśrayāyety upādānatvam uktam \| śrī-kṛṣṇāya
sadānanda-rūpāyeti puruṣārthatvam uktam---

> kṛṣir bhū-vācakaḥ śabdo ṇaś ca nirvṛti-vācakaḥ \|
>
> tayor aikyaṁ paraṁ brahma kṛṣṇa ity abhidhīyate \|\| iti smṛteḥ \|

kiṁ ca yogānām iṣṭāpūrtādi-karmaṇāṁ pataye phala-dātre \| ayaṁ bhāvaḥ,
evaṁ-bhūtaṁ tvāṁ vihāya gantum anicchur api gamiṣyāmi
tvad-datta-darma-phala-bhogāyeti \|\|29-31\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** smater iti-padam atra
śrati-paraṁ, gopāla-tāpanīyopaniṣadyasya pāṭhācchrutir eveyam \|
kvacic-chruti-smṛtyoreka-rūpatvenaiva \| yathā gotraṁ no vardhatām ayaṁ
ślokaḥ śrutitvena smṛtitvena ca paṭhyate tathāyam apīti \| na kevalaṁ
sac-cid-ānanda-rūpa eva tvam api tu karma-phala-dātāpīty āha-kiṁ ceti \|
svāśayaṁ prakāśayati---ayaṁ bhāva iti \| evaṁ-bhūtaṁ
sarva-karma-phala-dātāram ananta-śaktitvādi-rūpam \| sarveṣāṁ
bhāvaśceṣṭā yasmāt-tasmai \| kutaḥ---brahmaṇe bāhyābhyantara-vyāpakāya
\|

nanu, jīvāḥ svayam eva pratyalaṁ ceṣṭante, nety āha---ananta-śaktaye tā
śaktyaiva teṣāṁ tat-tac-chaktir na svataḥ \| kūlaḥ---vāsudevāya
sarva-cittādhiṣṭhātre \| ata eva yogānāṁ karma-jñānādi-lakṣaṇānāṁ pataye
pravartakāya evam-bhūtāya tubhyaṁ kṛṣṇāya namonamaḥ \| bhakty udrekeṇa
dviruktiḥ \|

yad vā,-sarveṣāṁ brahmādīnāṁ sthāvarāntānāṁ bhāvāyotpādakāya \|
sva-rūpataḥ sarva-bṛhattamāya \|
svarūpa-śakti-māyā-śakti-vṛttibhedenānanta-śaktaye \| evam api kṛṣṇāya
narākṛti-parabrahmaṇe tatrāpi vasudevāj-janma-līlayaiva prakaṭī-bhūtāya
yogānāṁ durghaṭa-ghaṭanā-śaktīnāṁ pataye namonamo nati-mātram eva
muhurastu tan-nikaṭasthātum ayogyatvād alaṁ sevādy abhilāṣeṇeti bhāvaḥ
\| atra viśvanāthas tu mama tvayi dāsya-bhāva evāstu tvaṁ tu
sarva-bhāva-viṣayībhūta evāsoty āha---sarve bhāvā yasmiṁs tasmai \|
tatra śānta-bhāvasya viṣayālambanam āha---brahmaṇe
mūrta-brahma-svarūpāya \| dāsya-bhāvasy āha---ananta-śattaye
mahā-mahaiśvaryāya \| sakhya bhāvasy āha---kṛṣṇasyārjunasya
nāma-rūpa-guṇādibhiḥ sāmyād eva sadānandadātre \| vātsalyasy
āha---vasudevasya putrāya \| ujjvala-bhāvasy āha---yogānāṁ
bhakti-yogamayīnāṁ śrī-rukmiṇyādīnāṁ pataye bhatre \|\|29\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, tarhy atraiva
tiṣṭheti cet-tatrāha---nama iti \| tair vyākhyātam \| yad vā, antas
tvat-preraṇayā yāmi, tatra mac-chaktyā kiṁ syād ity āśayena tasya
sarva-prerakatā pradarśayann aiśvaryaṁ varṇayati---sarveṣāṁ bhāvaś ceṣṭā
yasmāt-tasmai \| kutaḥ ? brahmaṇe bahirantaś ca sarva-vyāpakāya ! nanu,
jīvāḥ pratyakṣaṁ svayam eva bahudhā ceṣṭante, nety āha---ananteti \|
tava śaktyaiva teṣāṁ tac-chakti svata ity arthaḥ ? kutaḥ ? vāsudevāya
sarva-cittādhiṣṭhātre, ata eva yogānāṁ karma-jñānādi lakṣaṇānāṁ patye
pravartakāya \| evaṁ kṛṣṇāya sākṣāt parabrahmaṇe tubhyaṁ namo namaḥ,
bhakty udrekeṇa dviruktiḥ \| athavā sarveṣāṁ śrī-brahmādi-sthāvarāntānāṁ
bhāvāya nija-pādābja-premārtha vāsudevāya vasudeva-gṛhe\'vatīrṇāya, ata
eva brahmaṇe bhāva-vistāraṇena sarva-vyāpakāya, yato\'nantāḥ śattayo
yasya tasmai, ata eva yogānāṁ bhāvopāyānām \| kiṁ vā, bahutvaṁ gauravāt,
bhakti-yogasya patye pālakāya, evaṁ kṛṣṇāya
guhya-nijaiśvarya-prakaṭanaparāya te namo namaḥ \| ato\'sminn avasare
tatrāpy asmin sthāne sthātaṁ nārhāmi, tathā
tal-līlā-hetvādya-vitarkaṇena muhyeyaṁ ceti bhāvaḥ \|\|29\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu, tarhyaiva tiṣṭheti cet
tatrāha---nama iti \| tair vyākhyātaṁ yad vā, atas tvat-preraṇayā yāmi
tatra mac-chaktyā kiṁ syād ity āśayena tasya sarva-prerakatāṁ
pradarśayann aiśvaryaṁ varṇayati---sarveṣāṁ bhāvaś ceṣṭā yasmāt tasmai
kutaḥ brahmaṇa bahirantaś ca sarva-vyāpakāya nanu, jīvāḥ pratyakṣaṁ
svayam eva bahudhā ceṣṭante nety āha---ananteti \| tava śaktyaiva teṣāṁ
tat-tac-chaktir na svata ity arthaḥ kutaḥ vāsudevāya
sarva-cittādhiṣṭhātre ata eva yogānāṁ karma-jñānādi-lakṣaṇānāṁ pataye
pravartakāya evam evambhūtāya kṛṣṇāya tubhyaṁ namo namaḥ bhakty udrekeṇa
dviruktiḥ sadā nama ity arthaḥ \| athavā sarveṣāṁ
brahmādi-sthāvarāntānāṁ bhavāya utpādakāya svarūpataḥ sarva-bṛhattamāya
śakti taś ca svarūpa-śakti-māyā-śakti-vṛttibhedenānanta-śaktaye evam api
kṛṣṇāya narākṛtyaiva parabrahmaṇe tatrāpi vasudevāj-janma-līlayaiva
prakaṭībhūtāya yato yogānāṁ durghaṭa-ghaṭanā-śaktīnāṁ pataye namo namaḥ
punaḥ-punar namaskāra-mātra tvannikaṭe sthātum ayogyatvādalaṁ
sevābhilāṣeṇeti bhāvaḥ \|\|29\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** mama tvayi dāsya-bhāva
evāstu tvaṁ tu sarva-bhāva-viṣayībhūta evāsīty āha---nama iti \|
sarve\'pi bhāvā yasmiṁs tasmai tatra śānta-bhāvasya viṣayālambanam āha
brahmaṇe mūrta-brahma-svarūpāya dāsya-bhāvasyāha ananta-śaktaye
mahā-mahaiśvaryāya sakhya-bhāvasyāha---kṛṣṇāya kṛṣṇasyārjunasya
nāma-rūpa-guṇādibhiḥ sāmyād eva sadānandadātra kṛṣir bhū-vācakaḥ
śabdoṇaś ca nirvṛti-vācakaḥ iti smateḥ \|
vātsalya-bhāvasyāha---vāsudevāya vasudeva-putrāya ujjvala-bhāvasyāha
yogānāṁ bhakti-yogamayīnāṁ śrī-rukmiṇyādīnāṁ pataye bharte \|\|29\|\|

**\...**

**\|\| 10.64.30 \|\|**

**ity uktvā taṁ parikramya pādau spṛṣṭvā sva-maulinā \|**

**anujñāto vimānāgryam āruhat paśyatāṁ nṛṇām \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** bhogānte māmāpsyasīty
anujñātaḥ ity ukta-rītyā \| taṁ śrī-kṛṣṇam \| vimānāgryaṁ
vimāna-śreṣṭham \|\|30\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vimāneṣv agryaṁ śreṣṭham,
bhagavadīyatvāt, paśyatāṁ nṛṇām, āścaryeṇa sarva-lokeṣu paśyatsu satsu
tādṛśasyāpi sadyas tādṛśa-gateḥ \| nanu, tathāpi kañcit kālaṁ vilambituṁ
yujyate, tatr āha---anujñātaḥ śrī-bhagavatā prasthāpitaḥ san \|\|30\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** paśyatāṁ nṛṇām āścaryeṇa
sarveṣu lokeṣu paśyatsu \|\|30\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** anujñātaḥ bhogānte māṁ
prāpsyasīty ādiṣṭaḥ \|\|30-31\|\|

**\...**

**\|\| 10.64.31 \|\|**

**kṛṣṇaḥ parijanaṁ prāha bhagavān devakī-sutaḥ \|**

**brahmaṇya-devo dharmātmā rājanyān anuśikṣayan \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** parijanam parīvāre
samīpasthe jñātau parijanaḥ smṛtaḥ iti niruktiḥ \|\|31\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** parijanaṁ
yādavādi-nija-parivāra-vargaṁ prakarṣeṇa nyāya-pramāṇādi-darśanen āha \|
kim artham ? rājanyān sarva-kṣatriyān, anuśikṣayan svācāreṇa śikṣitān
api nṛga dṛṣṭāntena punaś ca śikṣayitum ity arthaḥ, yato dharmātmā
dharma-svarūpaḥ \| kiṁ vā, dharmasyāmā pravartakaḥ, tatrāpi brahmaṇyeṣu
brāhmaṇa-bhakteṣu devaḥ śreṣṭhaḥ, tatra hetuḥ-devakīsuta iti, ata eva
bhagavān sarveśvarya-paripūrṇaḥ, kṛṣṇaś ca munīnām api cittākarṣakaḥ
\|\|31\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** svayaṁ bhagavān api
nijāntaraṅgavargam api prakarṣeṇa
brāhmaṇāparādha-duṣphala-darśanenāvocat yato devakī-sutaḥ tair
nija-parikaraiḥ sahāṅgīkṛta-taj-janmādi-manuṣya-līlaḥ tatrāpi brahmaṇyo
brāhaṇa hitāvatāraś cāsau devaḥ sarva-śreṣṭhaś ca na kevalaṁ tāvanmātro
dharma-pravartakaḥ kiṁ tu dharmātmā sarva-dharma-pravartakaś ca nanu, te
tat-parijanāścet-tarhi teṣu kiṁ śikṣā piṣṭapeṣaṇena tatrāha rājanyān
tatra-sthāna kṣatriyān tatonyān api tadvyājena śikṣayitum ity arthaḥ
\|\|31\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.32 \|\|**

**durjaraṁ bata brahma-svaṁ bhuktam agner manāg api \|**

**tejīyaso'pi kim uta rājñām īśvara-māninām \|\|**

**śrīdhara-svāmī (bhāvārtha-dīpikā) :** manāg īṣad api bhuktaṁ sad-agner
agni-sadṛśasya tejīyaso'ti-tejasvino'pi durjaram \|\|32\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** brahmasvaṁ brāhmaṇa
dravyam \| brāhmaṇena svatvena svīkṛtam anyathā
maruta-nṛpayajñāvāptatyakta-brāhmaṇa-svarṇāharaṇe yudhiṣṭhirasya
svarṇa-steyitvena mahā-pātakitvaṁ syād iti bhāvaḥ \| brahma
vipra-parātmanoḥ iti kośāt \| yad vā, agner api durjaram, agnistu bhukto
yathā-kathañcij-jīrṇo bhavedapīty arthaḥ \| tejīyasas tapasvinopi,
kṣatriyādeḥ kimuta kevalam īśvaramānināṁ prabhutvābhimānavatām ity
arthaḥ \|\|32\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** durjaraṁ duṣṭā-jīrṇavan
mahā-duḥkhadam ity arthaḥ ? vata vismaye\'vadhāraṇe vā, bhuktaṁ
cauryādinā \| īśvara-māninām iti tattvata aiśvaryābhāvena tejasvitoktā,
anyat tair vyākhyātam \| yad vā, manāk svalpam api brahmasvam agneḥ
sakāśād api yastejīyān mahā-tapasvī jñānī vā tasyāpi \|\|32\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** durjaraṁ
duṣṭājīrṇavan-mahā-duḥkhadam ity arthaḥ \| bata vismaye bhuktaṁ
cauryādinā tejīyasaḥ ity ārṣaṁ tapo-yogādi-balena pāpādy
aparibhāvyasyāpīty arthaḥ \| īśvara-māninā tad abhimānena
tapo-yogādi-sambhāvanā-śūnyānāṁ tu rājñāṁ kimuta sutarām eva durjaram
ity arthaḥ \| anyat-taiḥ yad vā, manāk svalpam api brahmasvam agnim
atikramyāpi yastejīyān tejasvitamaḥ tasyāpi \|\|32\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** brahmasvaṁ manāk īṣad api
cauryādinā bhuktaṁ sat agneḥ sakāśād api yastejīyān tapo-yogādi-yuktas
tasyāpi durjaram \|\|32\|\|

**\...**

**\|\| 10.64.33 \|\|**

**nāhaṁ hālāhalaṁ manye viṣaṁ yasya pratikriyā \|**

**brahma-svaṁ hi viṣaṁ proktaṁ nāsya pratividhir bhuvi \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** hālāhalam ity upalakṣaṇaṁ
sthāvara-jaṅgamobhaya-vidha-viṣasya \| sthāvaraṁ tindukādi jaṅgamaṁ
sarpa-vṛścikādy uttham \| viṣaṁ nāśaka viśeṣeṇa syat yantaṁ karotīti ṣo
antakarmaṇi ity ataḥ ātaśvopasarge iti kaḥ \| yasya hālāhalādeḥ \|
pratikriyā mantrauṣadhādi-rūpaḥ śambhunā jarjaritatvān nivṛtty
upāyo\'stīty arthaḥ \| asya brahmasvasya \| pratividhiḥ pratikriyā
pratīkāraḥ pratividhi-nivartaka-pratikriyāḥ iti dharaṇiḥ \| bhuvīty
ukter bhū-śabdopalakṣitatīrtha-snānādikañcāsya nivartakaṁ nāsti kiṁ tu
bahudhā brāhmaṇārcanopavāsa-cāndrāyaṇādi kathañcin nivartakaṁ bhaved iti
bhāvaḥ \|

> yo brāhmaṇaraya saddhanam abhinnārada-manyate \|
>
> viṣame tad-devakṛtaṁ rājā varuṇo\'bravīt \|\|

ity atharva-saṁhitā-caturtha-kāṇḍa-śrute \| na viṣaṁ vim ity āhur
brahmasvaṁ hi viṣaṁ smṛtam iti smṛteś ca \|\|33\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** brahmasvaṁ
prasiddha-viṣato viṣamam ity āha---neti dvābhyām \| viṣaṁ mārakam ity
arthaḥ \| pratikriyā maṇimantrādibhiḥ pratikāro\'sti, hi eva, brahmasvam
eva, prakarṣeṇa nyāya-pradarśanādinoktam, budhair bhuvi sarvatrāpīty
arthaḥ \|\|33\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** brahmasvaṁ viṣato\'pi viṣamam
ity uttarottara-vākyādhivayenāha---neti dvābhyām \| viṣaṁ
hiṁsā-lakṣaṇa-svabhāvāvyabhicārīty arthaḥ \| pratikriyā maṇimantrādibhiḥ
pratīkāro\'sti hi eva brahmarasvm eva prakarṣeṇa nyāya
pradarśanādinoktaṁ budhaiḥ bhuvi sarvatrāpīty arthaḥ \|\|33\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kiṁ durjaramannam iva na
viṣād apy ati-tīvram ity āha---neti \| hālāhalaṁ hi śambhurjarayāmāsaiva
asya pratividhiḥ pratikriyā \|\|33\|\|

**\...**

**\|\| 10.64.34 \|\|**

**hinasti viṣam attāraṁ vahnir adbhiḥ praśāmyati \|**

**kulaṁ sa-mūlaṁ dahati brahma-svāraṇi-pāvakaḥ \|\|**

**śrīdhara-svāmī (bhāvārtha-dīpikā) :** kiṁ ca viṣād api ghoram ity
āha---hinastīti \| saṁsargi saṁsargeṇa mārakatvād agni-tulyatā syāt tad
api nety āha---vahnir iti \| api ca samūlam iti \| vahnir mūlāny
avaśeṣayati, brahma-sva-lakṣaṇāraṇijaḥ pāpa-pāvakas tu kulaṁ tad api
samūlam iti \|\|34\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sarvathā-pratikāryatvam
evāha---kiṁ ceti \| attāraṁ kevalaṁ saṁsargiṇam \| saṁsargeṇa
vahni-saṁsṛṣṭa-loha-saṁsargo yathā mārakas tathā nety arthaḥ \|
brahma-svalakṣaṇāraṇijatā brāhmaṇa-dhana-rūpāraṇy utthitaḥ pāpāgniḥ \|
tad api kulam api \| brāhmaṇa-dhana-hāriṇo vaṁśo naśyatīty arthaḥ
\|\|34\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** attāraṁ tad-bhakṣakam
eva, na tu saṅgyādikam, prakarṣeṇa śāmyatīti brahma-svāraṇy agnistu
pratīkārair īṣad api na śāmyatīti pra-śabda-dhvaniḥ, samūlaṁ
pitṛ-pitāmahādi-sahitam \|\|34\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** attāraṁ tad-bhakṣakam eva na
saṅgyādikaṁ prakarṣeṇa śāmyatīti brahma-svāraṇy agnistu pratīkārair
apīṣad api na śāmyatīti praśabda-dhvaniḥ kulaṁ putra-pautrādikaṁ samūlaṁ
pitṛ-pitāmahādi-sahitam \|\|34\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tādṛśaṁ viṣam api varaṁ
bhoktavyaṁ na tu brahma-svam ity āha---vahnihi mūlāny avaśeṣayati
brahma-svāraṇipāvako hi durupaśamatvād-vahni-viśeṣaḥ
purātana-taru-koṭara-madhyanyasta-vahniryathā kālenāntaḥ pravṛddho
bahuvārṣika-jalair api na nirvāti kiṁ tu mṛtikāntargata-mūla-paryantam
api taraṁ dahati tathā kulaṁ tad api samūlam \|\|34\|\|

**\...**

**\|\| 10.64.35 \|\|**

**brahma-svaṁ duranujñātaṁ bhuktaṁ hanti tri-pūruṣam \|**

**prasahya tu balād bhuktaṁ daśa pūrvān daśāparān \|\|**

**śrīdhara-svāmī (bhāvārtha-dīpikā) :** duranujñātaṁ yathāvad
ananujñātam \| tri-pūruṣaṁ kulaṁ svayaṁ putraṁ pautraṁ ca \| prasahya
haṭhāt \| balād rājādy-āśrayataḥ \|\|35\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** duratra varjane \| anujñāṁ
vinā, yathāvad amujñāṁ vinā ca \| etena ayaṁ me bandhu-rupakārī
mad-dhanaṁ mayā khalvadattam api bhukte cet bhuṅktām ity evam anujñātam
ity arthaḥ \| prītyā dattaṁ sevādinā gṛhītaṁ ca na doṣāyeti bhāvaḥ \|
prīti-dānaṁ na doṣāya iti vālmīky uktaratra prīti-rupa-lakṣaṇaṁ sevādeḥ,
anyathā brāhmaṇa-jāter vyavahāra-nirodhā syād iti \| rājādy āśrayād
utkoca-rūpeṇa gṛhītaṁ pūrvānipatṛ-vaṁśyān aparān-mātṛvaṁśyān ekaś ca
bhoktety evam ekaviṁśati-puruṣān \| hantiratra durgati-dāne\'stīti
dhyeyam aucityāt \|\|35\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kathaṁ dahati ? tad
āha---brahmasvāmati \| tu vā, balādvā \|\|35\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kathaṁ kiyad-dahati tad
āha---svam iti \|\|35\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** duranujñātam iti
duḥśabdena yathāvad ananujñātam ity arthaḥ \| ayaṁ me bandhu-rupakārī
mad-dhanaṁ mayā khalvadattam api bhuṅkte ced-bhuktām ity evam anujñātam
ity arthaḥ \| tripuruṣaṁ svaṁ putraṁ pautraṁ ca prasahya haṭhāt balāt
rājādyāśrayataś ca \|\|35\|\|

**\...**

**\|\| 10.64.36 \|\|**

**rājāno rāja-lakṣmyāndhā nātma-pātaṁ vicakṣate \|**

**nirayaṁ ye'bhimanyante brahma-svaṁ sādhu bāliśāḥ \|\|**

**śrīdhara-svāmī (bhāvārtha-dīpikā) :** ye brahma-svam abhimanyante
icchanti te nirayam evābhimanyante \| ato bāliśā ajñā ātma-pātaṁ na
vicakṣata iti \|\|36\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ātma-pātaṁ rājya-śriyaḥ
patitvā narake svātma-patanam \|\|36\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** na ca vaktavyaṁ
rakṣakāṇāṁ brahma-sva-bhogo na doṣāya kalpata ity āha---rājāna iti \|
rājā lakṣya āśrayo yeṣāṁ te, pāṭhāntare rāja-śriyā tan-madenety arthaḥ
\| sādhu samyag yathā syāt, tathā nirayaṁ ye\'bhimanyante \| yad vā,
sādhu-bāliśā abhyantājñā ity arthaḥ \|\|36\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tasmāt rājāna iti \|
rājakulyāḥ rājñāṁ putrādayo bhūty ādayaś ca tad upalakṣaṇatvād
anye\'pīty arthaḥ \| rājalakṣmyeti pāṭhe rājaśriyā tan-madenety arthaḥ
\| sādhu samyak yathā syāt, tathā yad vā, sādhu bāliśā atiśayena mūrkhāḥ
\|\|36\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** rājakulyāḥ
rāja-kula-prasūtāḥ ye brahma-svam abhimanyante te nirayaṁ narakam
evābhimanyante ato bāliśā ajñāḥ ātma-pātaṁ na cakṣate \|\|36-39\|\|

**\...**

**\|\| 10.64.37 \|\|**

**gṛhṇanti yāvataḥ pāṁśūn krandatām aśru-bindavaḥ \|**

**viprāṇāṁ hṛta-vṛttīnāṁ vadānyānāṁ kuṭumbinām \|\|**

**śrīdhara-svāmī (bhāvārtha-dīpikā) :** api ca gṛhṇantīti \|\|37-39\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** anyad āha---api ceti \|
yāvato yāvat-saṅkhyākān \| pāṁśūn rajḥkaṇān \| gṛhṇantyārdrīkurvanti \|
vadānyānāṁ kuṭumbinām iti viśeṣaṇa-dvayena kadaryebhyaḥ kuṭumba-hīnebhyo
gṛhītvā tad-dhanasya kuṭumbine svadharma-niṣṭhāya dāne rājño na doṣa iti
sūcitam \|\|37\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vadānyānām
ātithyādi-parāṇām, ato hṛta-vṛttitvena tad asiddhyā
kuṭumba-bharaṇāśaktyā ca duḥkhena rudatāṁ satām \|\|37\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nirayam eva
darśayati---gṛhnantīti yugmakena \| vadānyānām ātithyādi-parāṇām ato
hṛtacittatvena tad arsiddhyā kuṭumba-bharaṇā-śaktyā ca duḥkhena rudatāṁ
satāṁ gṛhṇantīty ādikaṁ naraka-kāla-saṅkhyā-darśanārthaṁ kvācitkam
evoktaṁ rodanābhāve\'pi naraka-prāpteḥ niraṅkuśāḥ svatantrāḥ ata eva
brahmasvāpahāravantaś ca bhavanti tadā kumbhīpākeṣu tad-bhedeṣu pratyeka
tāvadabdān vyāpya pacyante yama-dūtaiḥ \|\|37-38\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.38 \|\|**

**rājāno rāja-kulyāś ca tāvato'bdān niraṅkuśāḥ \|**

**kumbhī-pākeṣu pacyante brahma-dāyāpahāriṇaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rāja-kulyās tad
adhikār-ipuruṣāḥ \| dāyo dravyam \| kulyo mānye kulodbhave iti medinī \|
vibhaktavye pitṛdravye dāne dāyo dhane\'pi ca iti niruktiḥ \|\|38\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** rājakulyā rājñāṁ
putrādayo bhṛtyādayaś ca, ato niraṅkuśāḥ svatantrāḥ, ata eva
brahmasvāpaharaṇaśīlāḥ \|\|38\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** *na vyākhyātam.*

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.39 \|\|**

**sva-dattāṁ para-dattāṁ vā brahma-vṛttiṁ harec ca yaḥ \|**

**ṣaṣṭi-varṣa-sahasrāṇi viṣṭhāyāṁ jāyate kṛmiḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** brahmavṛttiṁ
brāhmaṇa-jīvikām \|\|39\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** aho viprajīvikā haraṇāc
ca mahatī durgatir ity āha---sveti \| kiṁ vaktavyam, svadattāpahāreṇeti,
paradattāṁ vā, jāyate kṛmir bhūtvā tiṣṭhati \| kiṁ vā, tatraiva
tāvat-kālaṁ punaḥ punar mṛtvā punaḥ punar jāyata ity arthaḥ \|\|39\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aho kumbhīpākānantarañ ca
mahatī durgatir ity āha---tatraiva vṛttiharaṇam api viśeṣy āha---sveti
\| jāyate tatraiva tāvat-kālaṁ punaḥ punar matvā jāyata ity arthaḥ
\|\|39\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.64.40 \|\|**

**na me brahma-dhanaṁ bhūyād yad gṛdhvālpāyuṣo narāḥ \|**

**parājitāś cyutā rājyād bhavanty udvejino'hayaḥ \|\|**

**śrīdhara-svāmī (bhāvārtha-dīpikā) :** gṛddhvā abhikāṅkṣya
\|\|40-41\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** śrī-kṛṣṇo loka-saṅgraham
āha---nama iti \| udvejituṁ bhītaṁ kartuṁ kampayituṁ vā śīlaṁ yeṣāṁ te
tathā brāhmaṇodvega-kartāro\'hayā sarpa-yoni labhanta ity arthaḥ \| me
madartha mat-sambandhi vā na bhavatu na māyi paryavasya tu \| etena
vipradattaṁ bhagavān na kim api gṛhnātīti na śaṅkanīyam,
katham---chalādinā mat-sambandhi mā bhavatv iti bhagavato\'bhiprāyaḥ \|
tad evāha---yat gṛddhvā balena chalena yācñayā vā idaṁ grahīṣyāmīty
abhikāṅkṣyāpi iha janmany alpāyuṣaḥ jīvato\'pi śatrabhiḥ parājitāssanto
rājyāccyutā janmāntare sarpā bhavanti, yena lokeṣūdvejanaṁ dadati svayaṁ
ca labhanta ity evaṁ mahā-duḥkhabhāja eva ciraṁ bhavantīti bhāvaḥ \|\|
40\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kiṁ vaktavyam,
haraṇād-durgatir iti, tad-vāñchayāpi janmadvaye duḥkhaṁ syād ity
āha---neti \| me mad arthaṁ mat-sambandhi vā na bhūyān na bhavatu, na
mayi paryavasyatu \| tatra hetuḥ---yad iti, iha janmani alpāyuṣo
jīvane\'pi śatrubhiḥ parājitāḥ santo rājyāccyutā bhraṣṭāḥ, anyasmiś ca
lokodvejanaśīlāḥ sarpā bhavanti \| udvejitayā sadā bhayādinā tatrāpi
duḥkhaṁ sūcitam \| kiṁ vā, sarpa-tulyāḥ, tathāpi punaḥ punar
narakādi-durmatiḥ sūcitaiva \| bhaktyā viprair arpitānāṁ svadravyāṇāṁ
bhagavataḥ svīkāryatve\'pi na me bhūyād iti valād-grahaṇābhiprāyeṇa \|
kiṁ vā, loka śikṣārthaṁ nija-bhagavattānapekṣayeti dik \|\|40\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kiṁ vaktavyaṁ
brahma-svaharaṇāt durgatir iti bala-cchalādinā taj-jihīrṣayāpi
janmadvaye duḥkhaṁ syād ity anyeṣāṁ-bhaya-darśanārtha svayam apy
arucyatiśayena bhītaivāha---neti \| me mad arthaṁ mat-sambandhi vā na
bhūyāt na bhavatu na mayi paryavasyatu tatra hetu \| yad iti gṛdhvā
balena chalena yācñā vā idaṁ gṛhṇāmītyabhikāṅkṣyāpi iha janmani
alpāyuṣaḥ jīvane\'pi śatrubhiḥ parājitāḥ santo rājyāt cyutā bhraṣṭā
anyasmiś ca sarpā bhavanti yena lokeṣūdvegaṁ dadati svayaṁ ca labhate
ity-ādi mahā-duḥkhabhāja eva ciraṁ bhavantīti bhāvaḥ napā ity atra narā
iti pāṭhaḥ \|\|40\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yad-gṛddhvā abhikāṅkṣyāpi
kimuta hṛtvety arthaḥ \|\|40\|\|

**\...**

**\|\| 10.64.41 \|\|**

**vipraṁ kṛtāgasam api naiva druhyata māmakāḥ \|**

**ghnantaṁ bahu śapantaṁ vā namas-kuruta nityaśaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** brāhmaṇo yadi kṛtāgā
bhavet-tarhi kiṁ kāryam iti ced āha---vipram iti \| dṛuhyata drohaṁ
kuruta \| māmakā ity anena vipra-drohī na nāmakaḥ ity uktam, tatra
madīyatvābhimānaṁ tyaktvā tānna rakṣām īti bhāvaḥ \| nantaṁ tāḍayantam
\| śapantaṁ gālī-pradānādi kurvatam \|\|41\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, yadi kadācid-vipra
evāsmākaṁ dhanaṁ haret kathañcid-dviṣyād vā, tadā hi kiṁ kāryam ity
apekṣāyām āha---vipram iti \| mā druhyata, vipraṁ prati hantum icchām
api na kusta, eva-śabdena sadā sarvathā sā nirastā \| he māmakā iti ye
madīyāste evaṁ kurvantu, anyathā tu madīyā eva na syur iti bhāvaḥ \|
ghnantaṁ tāḍayantam api \|\|41\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu, yadi vipra evāsmākaṁ
dhanaṁ haret kathañcit dviṣyād vā tadā kiṁ kāryam ity apekṣāyām
āha---vipram iti \| mā druhyata hantum icchām api na kuruta eva-śabdena
sadā sarvathā ca sā nirastā he māmakā iti ye madīyās te na druhyaṁ tu
anyathā tu madīyā na syurmayāpi na rakṣyā iti bhāvaḥ \| ghnantaṁ
tāḍayantam api \|\|41\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nanu, vipra evāsmākaṁ
yadi dhanaṁ haret vinaivāparādhaṁ dviṣyād vā kiṅkāryam ity apekṣāyām
āha---vipram iti dvābhyām \| he māmakāḥ ! iti ye kecana madīyā bhavanti
tān api pratyādiśāmi na kebalaṁ yuṣmān eveti anyathā tu teṣu mayā
māmakatvābhimānastyaktavya iti bhāvaḥ \|\|41\|\|

**\...**

**\|\| 10.64.42 \|\|**

**yathāhaṁ praṇame viprān anukālaṁ samāhitaḥ \|**

**tathā namata yūyaṁ ca yo'nyathā me sa daṇḍa-bhāk\|\|**

**śrīdhara-svāmī (bhāvārtha-dīpikā) :** praṇame namāmi \|\|42\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** praṇama ity ātmanepadam
ārṣam \| anukāla-muhur mahuḥ \| yo\'nyathā madācaraṇa viparītaḥ \|
daṇḍa-bhāk naraka-gāmī bhavati \| tad uktaṁ śrī-kṛṣṇena purāṇāntare---

> viprotkarṣāsahā ye ca narā loke narādhipa \|
>
> te mad-dveṣyā na sandehas sarva-dharma-bahiṣkṛtāḥ \|
>
> teṣāṁ bhaktiṁ na manye\'haṁ na dānaṁ na vratādikam \|
>
> tīrtha-sevāṁ japaṁ jñānaṁ yad anyat-sukṛtaṁ kṛtam \|\|
>
> mad-ijyā-dveṣiṇas tān vai prakṣipāmi muhur muhuḥ \|
>
> ghore bahu-kleśa-kare narake bhṛśa-dāruṇe \|\|
>
> na brāhmaṇān me dayitaṁ rūpam etac caturbhujam \|
>
> sarvaṁ sahe mahā-rāja vinidāṁ vinā prabho \|\|
>
> jāra-jātasya vijñeyo yo nindaty anapatrapaḥ \|
>
> brāhmaṇaṁ mama sarvasvaṁ sarva-devamayaṁ param \|\|
>
> dānaṁ vrataṁ tathā snānaṁ śrāddhaṁ vipra-mṛte vṛthā \|
>
> viprasya deho rājendra sarva-dehiṣu sarvadā \|\|
>
> paraḥ śucir vinā karma sukṛtaṁ kim u karmaṇā \|

naiva viprāt paraṁ manye ātmānam aparaṁ kim u \|\| iti \|\|42\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** na cāparādhādināpy
anādareṇa namaskāraḥ, kiṁ tu bhaktyaiva kārya ity āha---yatheti \|
anukālaṁ sadā samāhitaḥ sāvadhānaḥ san \| viprān iti bahutvena taj-jātīn
sarvān saṅgṛhṇāti, ca api, yūyam api, yo jano\'nyathā karoti, sa me
daṇḍa-bhāg-bhavet \| yamādi-dvārā amutra sākṣāt svayaṁ cātra taṁ
daṇḍayijyāmīty arthaḥ \|\|42\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** na cāparādhādināpy anādareṇa
namaskāraḥ kāryaḥ kiṁ tu bhavatyaivety āha---yatheti \| anukālaṁ sadā
samāhitaḥ sāvadhānaḥ san viprān iti bahutvena taj-jātīn sarvān eva
sagṛhṇāti ca api yūyam api yo jano\'nyathā karoti sa me
daṇḍa-bhāgbhavati yamādi-dvārāmutra sākṣāt-svayañ ca daṇḍyiṣyāmīti
bhāvaḥ \|\|42\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** praṇame praṇamāmi
\|\|42\|\|

**\...**

**\|\| 10.64.43 \|\|**

**brahmaṇārtho hy apahṛto hartāraṁ pātayaty adhaḥ \|**

**ajānantam api hy enaṁ nṛgaṁ brāhmaṇa-gaur iva \|\|**

**śrīdhara-svāmī (bhāvārtha-dīpikā) :** na kevalam
artha-vada-vibhīṣikeyaṁ, kiṁ tu pratyakṣam ity āha---**brāhmaṇārtha**
iti \|\|43-44\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** artha-vādena
brāhmaṇotkarṣa-puraḥsara-tad-dhana-haraṇa-niṣedha-bodhaka-vākyena
vibhīṣikā bhaya-hetukoktiḥ \| arthavāda-vākyaṁ hi
svārtha-pratipādana-paraṁ na bhavati, kiṁ tu vidheya-niṣedhyayoḥ
prāśastya-ninditatve lakṣaṇayā pratipādayann asti \| tal-lakṣaṇaṁ ca
prāśastya-nindānyatara-paraṁ vākyam artha-vādaḥ iti bahudhā nirūpitam
akrūra-stutāv etat \|

> vedokti-stuti-nindāyāṁ dhanārtha-śakte\'pi ca \|
>
> śāstrārthe\'py artha-vādo\'sti iti niruktiḥ \|

ajānantam ity ukteḥ kim u jānantam iti bhāvaḥ \|\|43\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ataḥ sarvathā vipreṣu
bhaktir eva kāryā, na ca kadācit kañcit kiñcit eṣāṁ hartavyām ity
upasaṁharati-brāhmaṇeti \| artho dhanam, hi yataḥ, ajānantam api
pātayati, kiṁ punar jñātvā harim ity arthaḥ \| hi niścitam, yatas
tat-pratyakṣam evety āha---**enam** iti \| yuṣmābhiḥ sākṣād anubhūtam
\|\|43\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** enam iti yuṣmābhiḥ sākṣād
anubhūtam \|\|43\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** na kevalam
arthavāda-vibhīṣiyaṁ kintvayam arthaḥ pratyakṣa evety āha---brahmaṇārtha
iti \|\|43-44\|\|

**\...**

**\|\| 10.64.44 \|\|**

**evaṁ viśrāvya bhagavān mukundo dvārakaukasaḥ \|**

**pāvanaḥ sarva-lokānāṁ viveśa nija-mandiram \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** dvārakaukasa ity
upalakṣaṇam \| kathana-tātparyam āha---pāvana iti \| pāvayati śodhayati
sanmārgopadeśe neti pāvanaḥ \| lokānāṁ sanmārga-pravṛtty arthaṁ
bhagavāñ-chrāvayāmāseti bhāvā \|\| 44\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evam īdṛśaṁ viśeṣeṇa
pratyakṣa-pramāṇatvādinā śrāvayitvā, yato bhagavān brahmaṇyad evatvādy
aśeṣa-sad-guṇa-gaṇa-yuktaḥ \| kiṁ ca,
mukundo-brahmasvaharaṇādi-doṣa-pradarśanena lokānāṁ sarva-duḥkhānmukti
pradaḥ paramānandado vety arthaḥ \| nanu, śrī-dvārakā-vāsino yādavādayaḥ
sarve tad anuvarttinaḥ svata eva brahmaṇyāḥ, kim arthaṁ te tathā
viśrāvitāḥ ? tatrāha---pāvana iti \| teṣāṁ śikṣāvyājena sarvān api lokān
śikṣayitvā pāvayitum ity arthaḥ\| yathā loka-hitārthaṁ narāvatāraṁ
svapriya-sakhaṁ śrīmad-arjunaṁ praty api gītopadeśa iti \|\|44\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** viśeṣeṇa pratyakṣa-darśanena
śrāvayitvā teṣāṁ śikṣā-vyājena sarveṣāṁ lokānāṁ pāvanaḥ tān pāvayitum
ity arthaḥ \| yathā loka-hitārtham eva narāvatāraṁ svapriya-sakhaṁ
śrīmad arjunaṁ prati gītopadeśa iti bhāvaḥ \|\|44\|\|

------------------------------------------------------------------------------------------------------------

**jīva-gosvāmī (krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

iti śrīmad-bhāgavate mahā-purāṇe brahma-sūtra-bhāṣye pāramahaṁsyaṁ

saṁhitāyāṁ vaiyāsikyāṁ daśama-skandhe utrārdhe nṛgopākyānaṁ

nāma catuḥṣaṣṭitamo'dhyāyaḥ \|

\|\| 10.64 \|\|

(10.65)

## pañcaṣaṣṭitamo'dhyāyaḥ

### balabhadrasya vraje gamanaṁ, kālindī-karṣaṇaṁ ca \|

**\|\| 10.65.1 \|\|**

**śrī-śuka uvāca---**

**balabhadraḥ kuru-śreṣṭha bhagavān ratham āsthitaḥ \|**

**suhṛd-didṛkṣur utkaṇṭhaḥ prayayau nanda-gokulam \|\|**

**śrīdhara-svāmī (bhāvārtha-dīpikā) :**

pañca-ṣaṣṭitame rāmaś cakre gokulam āgataḥ \|

ramamāṇas tu gopībhiḥ kālindyāḥ karṣaṇaṁ madāt \|\|

rām asya caritaṁ citraṁ kālindy-ākarṣaṇādi yat \|

pauṇḍrakāntādi kṛṣṇasya pṛthag uktam ataḥ param \|\|1\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *karṣaṇam* ākarṣaṇam \|
*citram* adbhutam \|\| balena bhad-ante lokān kalyāṇa-yutān karotīti
**balabhadraḥ** \|

\[**toṣaṇī**\] atha śrī-parīkṣitas tat-tal-līlānandam anubhavato balād
anugacchatā śrī-gokula-vyākulatā-smaraṇena dūyamānaṁ mano jñātvā
śrīman-munīndraḥ punas tad-āśvāsana-kathāṁ kathāntarāveśena tyaktām api
pātayati---**balabhadra** iti \| sambuddhyā ślāghate---he
**kuru-śreṣṭha** ! iti \| atīva-śuddha-kulodbhūtasya tava hṛdi
śrī-vraja-līlaiva sphurati muhur iti bhāvaḥ \| **suhṛdaḥ**
śrī-vasudevādito'pi pitṛtvādimaya-śuddha-snehāṁśena śobhanaḥ, suhṛd
yeṣāṁ tān nandādīn **didṛkṣuḥ** san yaś cira-viraheṇotsukaḥ
nitya-tad-darśan**otkaṇṭhaḥ** tadā tu labdha-śrī-kṛṣṇānujña iti jñeyam
\| tad uktaṁ śrī-hari-vaṁśe---jagāmaiko vrajaṁ rāmaḥ kṛṣṇasyānumate
sthitaḥ \[ha.vaṁ 2.46.1\] iti \|

ata eva vakṣyati---kṛṣṇasya sandeśaiḥ sāntvayāmāsa \[ha.vaṁ. 10.65.16\]
iti \| śrī-kṛṣṇas tu śrī-vasudevādibhir anujñāta eva tena saha nāgacchat
\| ayaṁ śrī-nandādi-prema-baddhaḥ \| punar atrānāgamiṣyatīty ananujñāta
iti jñeyam \| **pra**karṣeṇa gopa-veśādinā **yayau** \| tad uktaṁ
śrī-hari-vaṁśe---

> sa praviṣṭas tu vegena taṁ vrajaṁ kṛṣṇa-pūrvajaḥ \|
>
> vanyena ramaṇīyena veṣeṇālaṅkṛtaḥ prabhuḥ \|\| \[ha.vaṁ. 2.46.3\] iti
> \|

**ratha-sthitis** tu śīghra-gamanārthaiva \|\|1\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evaṁ śrī-kṛṣṇasya
dīna-vātsalyam uktvā prasaṅgāc chrī-rāmasyāpi tad āha---**bala**-
ity-ādinā yāvat-samāpti \| **suhṛdaḥ** śrī-nanda-yaśodādīn **didṛkṣuḥ**
san, yata **utkaṇṭhaś** cira-vicchedena nitya-darśanotsukaḥ, ataḥ
śīghra-gamanārthaṁ tat-paricitaṁ **ratham āsthita** ārūḍhaṁ san,
**nandasya** gopendrasya \| kiṁ vā, nandayati jagad viśeṣataś ca sānujam
ātmānaṁ harṣayatīti nandaṁ yad **gokulaṁ** tat **pra**karṣeṇa
gopa-veśa-dhāraṇādinā **yayau** \| tathā ca śrī-hari-vaṁśe---

> sa praviṣṭas tu vegena taṁ vrajaṁ kṛṣṇa-pūrvajaḥ \|
>
> vanyena ramaṇīyena veṣeṇālaṅkṛtaḥ prabhuḥ \|\| \[ha.vaṁ. 2.46.3\] iti
> \|

yato **bhagavān** parama-dayāluḥ \| kiṁ vā, sarvajño\'nujābhiprāyaṁ
jānann ity arthaḥ \| tathā ca tatraiva jagāmaiko vrajaṁ rāmaḥ
kṛṣṇasyānumate sthitaḥ \[ha.vaṁ. 2.46.1\] iti \| ata evātrāpi vakṣyati
kṛṣṇasya sandeśaḥ sāntvayāmāsa \[bhā.pu. 10.65.16\] iti \|
**bala-bhadra** iti buddhy-ādi-balādhikyena mahatām āśvāsanādau
samarthatara iti bhāvaḥ \| he **kuru-śreṣṭha** ! iti tad-arthaṁ
tat-prayāṇena praharṣāt \| yad vā, kuru-śreṣṭho bhavānivāsau
śrī-kṛṣṇāgrajatayā yadu-śreṣṭho\'nujasyāyāsya ity-ādi
vākyāsatyatā-samādhānārthaṁ prayātum arhatyeveti bhāvaḥ \|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atha śrī-parīkṣitas
tat-tal-līlānandam anubhavato'pi balād anugacchatā
śrī-gokula-vyākulatā-smaraṇena dūyamānaṁ mano vijñāya śrīman-muni-rājaḥ
punas tad-āśvāsana-kathāṁ kathāntarāveśena tyaktām api
pātayati---**bala-bhadra** ity-ādinā \| sambodhanena [taṁ lāte]{.mark}
ca---**he kuru-śreṣṭha !** iti \| **bala-bhadro bhagavān** iti ca taṁ
prati ślāghā-garbham \| **suhṛdaḥ** śrī-vasudevādito'pi
pitṛtvādimaya-śuddha-snehāṁśena śobhanaṁ hṛd yeṣāṁ tān śrī-nandādīn
**didṛkṣuḥ** san **prayayau** \| yaḥ pūrvata evotkaṇṭhaḥ cira-viraheṇa
nitya-tad-darśanotsukaḥ tadā tu labdha-śrī-kṛṣṇānujña iti jñeyaṁ \|
tathā ca hari-vaṁśe jagāmaiko vraja rāmaḥ kṛṣṇasyānumate sthitaḥ
\[ha.vaṁ 2.46.1\] iti \| ata evātrāpi vakṣyati kṛṣṇasya sandeśaiḥ
sāntvayāmāsa \[bhā.pu. 10.65.16\] iti etāvad-dinaṁ tad-anujñā ca sahaiva
sva-gamanecchayeti lakṣyate \| tac ca śrī-vasudevādīnāṁ
śrī-nandādi-prema-baddho\'sau tatraiva tiṣṭhed ity ananujñayaiveti
pūrvavaj jñeyam \| ata eva śrī-nandādiṣu
nijāgamana-sandeśādi-gopanārtham ekākitvenaiva tat-prasthāpanam api evam
antas tad-bhāvabhāvitatvena prayayāv iti gopa-veṣadhāraṇādi
**pra**karṣeṇa **yayāv** ity arthaḥ \| tathā ca tatraiva---

> sa praviṣṭas tu vegena taṁ vrajaṁ kṛṣṇa-pūrvajaḥ \|
>
> vanyena ramaṇīyena veśenālaṅkṛtaḥ prabhuḥ \|\| \[ha.vaṁ. 2.46.3\] iti
> \|

iti **ratha-sthitatvaṁ** tu paramotkaṇṭhitatvāc chīghra-gamanārtham eva
\|\|1\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : balabhadra** ity atra kṛṣṇasyānumate
sthita ity api śrī-hari-vaṁśāl labhyate \| tathā hi---

> kadācit tv atha kālasya smṛtvā gopeṣu sauhṛdam \|
>
> jagāmaiko vrajaṁ rāmaḥ kṛṣṇasyānumate sthitaḥ \|\| \[ha.vaṁ. 2.46.1\]
> iti \|

tena saha svāgamanasya sampraty ayogyatāyāṁ,
tat-tad-vrajastha-sāntvanārthaṁ tam ekam eva śrī-kṛṣṇaḥ svayam
anugatavān iti bhāvaḥ \|\|1-2\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

pañcaṣaṣṭhitame rāmo goṣṭhaṁ gatvā sva-bandhubhiḥ \|

militaḥ svīya-gopībhī reme kṛṣṇāṁ cakarṣa ca \|\| \|\|

**balabhadra** iti \| nanu, prema-mahodadhiḥ kṛṣṇaḥ kathaṁ vrajaṁ na
yayau ? iti ced ucyate---

> preyasīḥ prema-vikhyātāḥ pitarāv ativatsalau \|
>
> prema-vaśyaś ca kṛṣṇas tāṁs tyaktvā naḥ katham eṣyati \|
>
> iti matvaiva yadavaḥ pratyabadhnan harer gatau \|
>
> vraja-prema-pravardhi-sva-līlādhīnatvam īyuṣaḥ \|\|

nanu tarhi baladevo'pi sva-prāṇa-preṣṭha-bhrātaraṁ kṛṣṇaṁ tyaktvā ekākī
eva gantuṁ nārhati \| tatrāha---**utkaṇṭhā**
atyutkaṇṭhā-culukita-dhairya-vivekādir ity arthaḥ \|\|1\|\|

**\...**

**\|\| 10.65.2 \|\|**

**pariṣvaktaś cirotkaṇṭhair gopair gopībhir eva ca \|**

**rāmo'bhivādya pitarāv āśīrbhir abhinanditaḥ \|\|**

**śrīdhara-svāmī (bhāvārtha-dīpikā) : āśīrbhir abhinandito** babhūva
\|\|2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : pitarau** yaśodā-nandau \|
**pariṣvaktaḥ** sarvāṅga-saṅgataṁ gāḍhaṁ bahu-vidham
aśru-pulakādi-valitaṁ cāliṅgitaḥ, yataś **cirotkaṇṭhaiḥ** \| pitarau
tasya tayoś ca bhāvānusāreṇa tatra prathamam itas tato labdhair
**gopair** melanam \| vrajābhyantare tu gopībhir mātṛ-vayasyābhir
dṛdhābhir api \| **eva** **ca** ity anukta-samuccaye, purohitādibhir ity
api jñeyam \|\|2\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **parito** bahudhā
gāḍhatayā sarvāṅga-sammilanādinā svata āliṅgataḥ, yataś
**cirotkaṇṭhaiḥ**, **eva** api, **gopībhir** api, **ca**-kārād
bhṛtya-purohitādibhiś ca, iti cirotkaṇṭhatayā parama-sambhramāt \| ādau
sāmānyena sarveṣāṁ **pariṣvaṅgam** uktvā, adhunā viśeṣato
yathārha-vyavahāram āha---**rāma** iti sārdha-dvayena \| **pitarāv** iti
tadānīm api tayos tasminn api putra-buddhy-anuvṛtteḥ, tathā tasyāpi tau
prati tādṛṅ-mater anapagamāt \|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tad-bhāva-bhāvitatvam eva
darśayati---**pari** ity-ādibhiḥ \| **pariṣvaktaḥ** parīti
sarvāṅga-saṅgataṁ gāḍhaṁ bahu-vidham aśru-pulakādi-valitaṁ cāliṅgitaḥ,
yataś **cirotkaṇṭhaiḥ** **pitarāv** iti tasya tayoś ca bhāvānusāreṇoktam
\| tatra prathamam itas tato labdhair **gopair** milanam \|
vrajābhyantare tu **gopībhir** mātṛ-vayasyābhir dṛḍhābhir api \| evaṁ
cety anuktayāpi samuccayāt purohitādibhiś ceti jñeyam \| tata uddiśya
prathama-milanau pitarau śrī-yaśodā-nandāv **abhivādyā** sthito
**rāmas** tābhyām api pariṣvaktaḥ sann **āśīrbhir** apy **abhinandita**
ity arthaḥ \|\|2\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

nityānanda-svarūpo'pi prema-tapto vrajaukasām \|

yayau kṛṣṇam api tyaktvā yas taṁ rāmaṁ muhuḥ stumaḥ \|\| \|\|

**gopībhiḥ** mātṛ-vayasyābhiḥ \| **pitarāv** iti tasya tayoś ca
bhāvānusāreṇoktam **abhinandito** babhūva \|\|2\|\|

**\...**

**\|\| 10.65.3 \|\|**

**ciraṁ naḥ pāhi dāśārha sānujo jagad-īśvaraḥ \|**

**ity āropyāṅkam āliṅgya netraiḥ siṣicatur jalaiḥ \|\|**

**śrīdhara-svāmī (bhāvārtha-dīpikā) :** tad āha---**ciram** iti
\|\|3\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tad āśīr abhinandanam
\[netrebhyaś cakṣur nāḍībhyo nirgatāni netrāṇi taiḥ kārakāt kriyā-yukte
ity apādāna-kārakān nirgate\'rthe aṇ, vaikalpika-ṇittvād-vṛddhā-bhāvaḥ\]
\| netraṁ nāḍyāṁ taror mūle iti yādavaḥ \|

\[**toṣaṇī**\] **ciraṁ pāhi** iti vāg-bhaṅgyā
dīrghāyuṣṭvāpratihata-bala-vīryād āśiṣaḥ sūcitāḥ \| **jagad-īśvaraḥ**
sann ity anantaraṁ yadyapi sveṣām api dāśārhatvam asti, tathā
pāṇḍava-kauravavat prācurya-prayoga-vivakṣayā yādaveṣv eva mukhyatvāt
tac-chabda-pravṛttiḥ \| vasudeva-putratvenaiva tathā sambodhitaḥ \|
yadyapi svīyo\'pi putra-bhāvas tasminn adhikaḥ, tathāpi
priya-bhrātṛ-putratām āśrityaiva svayaṁ putratvena pālitas
saujanyottara-sambandham eva bahutaraṁ tenātmanaś caikyaṁ vyañjayitvā
sva-putra eva viśiṣya darśitaḥ \| ata eva **sānuja** iti
sākṣāt-sva-putre tad-anujatvam uktam, tasyaiva prādhānya-vivakṣayā
gauṇatvaṁ ca \| ata eva na ity aviśeṣeṇāsmān yādavāṁś cety arthaḥ \|
athavotkaṇṭhayā śleṣeṇa samprati tayoḥ sveṣv audāsīnyaṁ darśitam, tad
anucitam ity āha---na iti \| yathā yādavān pāsi, tathāsmān pāhīty arthaḥ
\|\|

**\[viśvanāthas** tu\]---**sānujo\'pi** tvaṁ **jagadīśvara** iti
sarvatra śūcyate, tad api vṛddhau sva-mātā-pitarāv āvāṁ kathaṁ na
pālayasi ? iti bhāvaḥ \|\|3\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ciraṁ pāhīti vāg-bhaṅgyā
dīrghāyuṣṭvāpratihata-bala-vīryādy āśiṣaḥ sūcitā eva \| na iti
sarva-vraja-janāpekṣayā jagad-īśvaraḥ sann ity āśīr-antaram \|
**sānuja** iti tasyānāgamanena ātma-viṣayakaṁ nirdayatvaṁ matvā
prārthanā, rakṣāyāṁ satyām api tat sambandha-rāhityenārakṣāyām eva
paryavasānāt \| **dāśārha** ! he yadu-kulodbhaveti sva-parityāgena
yadūnām eva pālanād īrṣyayā paramārtyā vā sambodhanam \| tajjair yāni
jalāniḥ taiḥ \| "netrair" iti vā pāṭhaḥ, netra-bhar ity arthaḥ \| anyat
tair vyākhyātam \|

yad vā, āśīrbhiḥ---

> dīrghāyur apratihata-bala-vīrya-samanvitaḥ \|
>
> putra-pautra-dhanaiśvaryair yukto vatsa bhavottamaḥ \|\|

ity-ādi-lakṣaṇābhiḥ, pitṛtvenādī sneha-bhareṇāśīrbhir abhinandya paścād
dainyena prārthayate---**ciram** iti \| **dāśārha** ! he
yadu-kuleśvareti \| tat-pālana-paro\'pi jagadīśvaratvena
jagad-antar-gatān asmān api pāhīty arthaḥ \| anyat samānam \|\|3\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : ciraṁ pāhi** iti vāg-bhaṅgyā
dīrghāyuṣṭvāpratihata-bala-vīryādy-āśiṣaḥ sūcitāḥ \| **jagad-īśvaraḥ**
sann ity āśīḥ \| anantaraṁ yadyapi sveṣām api **dāśārhatvaṁ** vartate,
tathāpi pāṇḍava-kauravavat prācurya-prayogāvivakṣayā yādaveṣv eva
mukhyatvāt tac-chabda-pravṛttir iti śrī-vasudeva-putratvena tathā
sambodhitaṁ \| yadyapi cokta-rītyā svīyo'pi putra-bhāvas tasmin adhikaḥ,
tathāpi sva-priya-bhrātṛ-śrī-vasudeva-putratām avalambyaiva svayaṁ
putratvenāsau pālita iti saujanyāt tat-sambandham eva bahutaraṁ matvā
tena ātmanaś caikyaṁ vyañjayitvā sva-putra-bhāva eva viśiṣya darśitaḥ \|
ata eva **sānuja** ity anena sākṣāt sva-putre'pi tad-anujatvam uktam \|
[tasyeya]{.mark} prādhānya-vivakṣayā gauṇatvaṁ ca, ata eva **na** ity
aviśeṣeṇa yādavān asmāṁś cety arthaḥ \| athavotkaṇṭhayā śleṣeṇa samprati
tayoḥ sveṣaudāsīnyaṁ vyañjitaṁ tat tv anucitam ity āha---na iti \| yathā
yādavān pāsi, tadvad apy asmān pāhīty arthaḥ \|\|3\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : sānujas** tvaṁ jagad-īśvaraḥ san
**ciraṁ** sarvadaiva **asmān** **pāhi** ity āśiṣaṁ dade \| tatra
**sānuja** iti jyeṣṭhatva-mānena \| tathā svasya tasmin
putra-bhāvādhikye\'pi **dāśārha** iti śrī-vasudevena saha
svābheda-vivakṣayā sā cātisnehena atha tad-dinānantare dine ity arthaḥ
\|\|3-4\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : sānujo'pi** tvaṁ
**jagadīśvara** iti sarvatra śrūyase \| tad api vṛddhau sva-mātā-pitarāv
āvāṁ na pālayasi katham ity uktvā prathamaṁ nandas tato yaśodā ca balād
**aṅkam āropya** sa-cumbanam **āliṅgya** **netraiḥ** netrajaiḥ \|\|3\|\|

**\...**

**\|\| 10.65.4-6 \|\|**

**gopa-vṛddhāṁś ca vidhivad yaviṣṭhair abhivanditaḥ \|**

**yathā-vayo yathā-sakhyaṁ yathā-sambandham ātmanaḥ \|\|**

**samupetyātha gopālān hāsya-hasta-grahādibhiḥ \|**

**viśrāntaṁ sukham āsīnaṁ papracchuḥ paryupāgatāḥ \|\|**

**pṛṣṭāś cānāmayaṁ sveṣu prema-gadgadayā girā \|**

**kṛṣṇe kamala-patrākṣe sannyastākhila-rādhasaḥ \|\|**

**śrīdhara-svāmī (bhāvārtha-dīpikā) : gopa-vṛddhāṁś ca vidhivad**
abhivandya **yaviṣṭhair abhivandito** babhūvety arthaḥ\| api ca
**yathā-vaya** iti \|\| te sarve sveṣu yādaveṣu taṁ rāmam anāmayam
ārogyaṁ **papracchuḥ** \| te ca tena **pṛṣṭā** iti \| **kṛṣṇe**
kṛṣṇa-prāpty-arthaṁ **saṁnyastākhila-rādhasas** tyakta-sarva-viṣayāḥ
\|\|4-6\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : yaviṣṭhaḥ** kaniṣṭhaḥ \|
*ity artha* iti śeṣaḥ \| yathocitaṁ kartavyam āha---*api ca* iti \|
ātmanaḥ **vaya**-ādy anatikrameṇa **gopālān** samprāpyeti sārḍhenānvayaḥ
\| tatrādināśleṣa-grahaḥ \|\|4\| atha **gopāḥ** **papracchuḥ** \|
\"gopālāḥ\" iti pāṭho\'pi sādhīyān \| *te ca* gopā \| tena rāmeṇa
\|\|5\|\| **kṛṣṇa** iti nirmitte saptamī \| yad vā, **kṛṣṇe saṁnyastāḥ**
samarpitā **akhila-rādhasaḥ** sarva-sampadaḥ \| rādhas tejasi hiṁsāyāṁ
viṣaye siddhi-sampado iti dharaṇiḥ \|\|6\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **atha** anantaraṁ
gopālānāṁ **vaya**-ādy-anatikrameṇa **hāsyādibhiḥ** **sam**yag
**upetya** militvā **viśrāntaṁ** vigata-vartma-śramaṁ santaṁ paścāt
**sukham āsīnam** \| kiṁ vā, hāsyādibhyo viśrāntam uparatam \| yad vā,
cira-pravāsa-śrama-rahitam, ata eva sūkham āsīnam \| **ādi**-śabdāt
priyoktyādayaḥ \| **paritaḥ** sarvata **upa** samīpe **āgatāḥ** \|
**ātmano yathā-sambandham** iti śrī-nanda-yaśodayor
bhrātrādi-sambodhanenaivātmanaḥ
pitṛvya-mātuleyatvādi-sambandhānusāreṇety arthaḥ \| iti pūrvavad eva
sarvo vyavahāro dyotitaḥ \| tathā ca tatraiva śrī-hari-vaṁśe---

> sa tān abhāṣata prītyā yathā-pūrvam arindama \|
>
> gopīs tenaiva vidhinā yathā-nyāyaṁ yathā-vayaḥ \|\|
>
> tathaiva prāha tān sarvān tathaiva pariharṣayan \|

tathaiva saha gopībhir yojayan madhurāḥ kathāḥ \|\| \[ha.vaṁ. 2.46.4-5\]
iti \|

**prema-gadgadayā girā** ity asya **ca**-kārāt **pṛṣṭā** ity a nena
**papracchur** ity anena vānvayaḥ \| **kṛṣṇe** nija-cittākarṣake, yataḥ
**kamala-patravat** parama-sundare, dṛṣṭi-mātreṇa sarva-tāpa-hare,
paramāmodake ca **akṣiṇī** yasya, tasminn iti tat-sākṣāt-sandarśanārtham
ity arthaḥ \| **saṁnyastākhila-rādhasaḥ** sannyāsivat
parityaktāśeṣa-viṣayā iti, śrīmad-uddhavāgamanāt prāk
śrī-kṛṣṇasyāgamanāśayā tat-prīty-artham atyakta-viṣayāṇāṁ teṣāṁ
vraja-vāsināṁ paścād uddhavāgamanena tasyāgamane prāyo nirāśatayā
dīrgha-viraha-vihvalatayā vā, sva-deha-daihikādy-aśeṣopekṣaṇāt \| anyat
tair vyākhyātam \|

yad vā, sveṣu yat **prema**, tena **gadgadayā**, gopaiḥ pṛṣṭaś ca kaccid
ity-ādinā vakṣyaty eva \| anyat samānam \|\|5-6\|\|

---------------------------------------------------------------------------------------------------------------------

**sanātana-gosvāmī (dig-darṣinī):** \[bṛ.bhā. 1.6.92\]
\[**sannyastākhila-rādhasaḥ**\] kṛṣṇa-prāpty-arthaṁ tyaktāḥ
sarva-viṣayāḥ iti\| pūrvaṁ coddhavena gatvaitādṛśāvasthā-bhājaḥ
śrī-rādhikādayo na dṛṣṭāḥ, kintu bhūṣaṇa-bhūṣitāṅgā hṛṣṭā iva dṛṣṭāḥ
śrī-nanda-kṛtāśvāsana-viśvāsāt \|\|6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tataś ca tat-saṅgatair
milanam āha---**gopa-** ity ardhena, **yathā-** iti sārdha-dvayakam\|
**atha** tad-dinānantara-dina ity arthaḥ \| **gopālān** vayasyādīn
**sam**yak snehādarādi-pūrvakam **upetya** upa samīpe tat-tad-gṛhādau
etya svayam āgatya, tatrāpi **ātmano** **vaya**-ādy anurūpaṁ
**hāsya-hasta-grahaṇādibhiḥ samupetya** **viśrāntaṁ**
tat-tat-kṛtopacārair labdha-viśrāmaṁ santaṁ tatraiva bhojanādy-anantaraṁ
**sukham āsīnaṁ** ca **pari** sarvata **upāgatāḥ** samīpopaviṣṭāḥ
santaḥ, te sveṣu sambandhiṣu yādaveṣu viṣayeṣu anāmayaṁ **papracchuḥ**
\| tatra vayasyā **yathā-sakhyaṁ** tat-tāratamyenety arthaḥ \| anye tu
**yathā-sambandhaṁ** pitṛ-bhrātṛ-putra-vargatvānurūpaṁ, tatrāpi
**yathā-vayaḥ** vayas-tāratamyenety arthaḥ \| eva **hāsya-hasta-grahau**
vayasyānām uddhavāgamanokta-yukti-rītyā rahasi teṣāṁ muhus
tad-āgamana-sphūrter mitho harṣodayāt \| ādi-grahaṇāt pitṛ-vargādīnāṁ
vandanādayo jñeyāḥ \| tathā ca tatraiva---

> sa tān abhāṣata prītyā yathā-pūrvam arindama \|
>
> gopīs tenaiva vidhinā yathā-nyāyaṁ yathā-vayaḥ \|\|
>
> tathaiva prāha tān sarvān tathaiva pariharṣayan \|
>
> tathaiva saha gopībhir yojayan madhurāḥ kathāḥ \|\| \[ha.vaṁ.
> 2.46.4-5\] iti \|

**pṛṣṭāś ca** iti tad-anantaraṁ te ca tena pṛṣṭā ity arthaḥ \| tathā
**papracchur** ity atra pṛṣṭāś cety atra ca viśeṣaṇaṁ premety-ādi
ubhayatrāpi hetutvena teṣāṁ viśeṣaṇaṁ---**kṛṣṇa** ity-ādi \| **kṛṣṇe**
svabhāvata eva sarvākarṣake **kamala-patrākṣe** saundaryato'pi tādṛśa
ity arthaḥ \| tathā prathamena sarveṣām ānanda-rūpatvaṁ, dvitīyena
sarva-tāpa-haratvaṁ ca vyañjitaṁ, tasmin nimitte
**sannyastākhila-rādhasa** iti
yad-dhāmārtha-suhṛt-priyāmatanaya-prāṇāśayās tvat-kṛte \[bhā.pu.
10.14.35\] ity ukta-rītyā pūrveva tad-arthā eva sarve viṣayāḥ, atas
tad-virahiṇāṁ svatas tad-anabhirucer api tad-āgamanāśayaiva tad-dhāriṇa
ity arthaḥ \| tasya daityādibhiḥ saṅgaraṁ śṛṇvatāṁ ca
tat-tad-vighna-nirasanāya **saṁnyastāni** deva-brāhmaṇeṣv arpitāni
**rādhāṁsi** gṛhāntargata-bhogyāni dravyāṇi yaiḥ, te te śrī-kṛṣṇārtham
eva samprati tat-sahāyeṣu teṣv anāmayaṁ **papracchuḥ**
śrī-kṛṣṇārtha-saṁnyasta-sarvārthatvena paramānukampā-cintayor viṣayatvāt
**pṛṣṭāś** **ca** ity arthaḥ \| atra prakaraṇe kaṣṭānvayatayā
śrīman-munīndrasya tat-smaraṇa-vaivaśyaṁ vyajyate \|\|4-6\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : hāsya-hasta-grahī** vayasyānām
uddhavāgamanokta-yukti-rītyā rahasi teṣāṁ muhuḥ tad-āgamana-sphūrteḥ
mitho harṣodayāt \| **ādi**-grahaṇāt pitṛ-vargādīnāṁ vandanādayo jñeyāḥ
\|\|5-8\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : gopa-vṛddhān** abhivādya
**yaviṣṭhair** **abhivandito** babhūvety anvayā \| **yathā-vaya** iti
vaya-ādy-anurūpaṁ gopālān **hāsya-hasta-graha-ā**liṅganādibhiḥ
**samupetya** tat-samīpa-gamanādinā militvā **viśrāntaṁ**
bhojanānantaraṁ kṛta-śayanaṁ, punaś ca **sukham āsīnaṁ** tam anāmayaṁ
kuśalaṁ **papracchuḥ** \| tena rāmeṇāpi **sveṣu** gopeṣu vā **premṇā**
**gadgadā gīḥ,** tayā te gopāḥ kuśalaṁ **pṛṣṭāḥ,** te gopāś ca **kṛṣṇe**
**samyak** prakāreṇa **nyastāny** arpitāny **akhilasya**
dehādi-vyavahārasya **rādhāṁsi** siddhayo yais te kṛṣṇa-gamana-dinam
ārabhya teṣāṁ svābhāvikyo'pi śayana-bhojanādi-kriyāḥ naiva siddhyantīty
arthaḥ \|\|4-6\|\|

**\...**

**\|\| 10.65.7 \|\|**

**kaccin no bāndhavā rāma sarve kuśalam āsate \|**

**kaccit smaratha no rāma yūyaṁ dāra-sutānvitāḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : bāndhavā** vasudevādayaḥ \|
**yathā-vayo** \[4-6 *draṣṭavyam*\] vaya-ādy-anurūpam \| **gopālān
hāsya-hasta-grahādibhiḥ samupetya** tat-samīpāgamanādinā militvā
**viśrāntaṁ** bhojanānantaraṁ kṛta-śayanaṁ, punaś ca **sukham āsīnaṁ**
tam **anāmayaṁ** kuśalaṁ **papracchuḥ** \| tena rāmeṇāpi **sveṣu**
gopeṣu yā **premṇā gadgadā gīḥ,** tayā te gopāḥ kuśalaṁ **pṛṣṭāḥ** \| te
gopāś ca **kṛṣṇe** **sam**yak-prakāreṇa **nyastāny** arpitāny
**akhilasya** dehādi-vyavahārasya **rādhāṁsi** siddhayo yais te,
kṛṣṇa-gamana-dinam ārabhya teṣāṁ svābhāvikyo\'pi śayana bhojanādi-kriyāḥ
naiva sidhyantīty arthaḥ \|

toṣiṇyāṁ tu yad-dhāmārtha-suhṛt-priyātmatanayāḥ \[bhā.pu. 10.14.35\] iti
rītyā puraiva tasminn arpita-sarva-viṣayāḥ, atas tad-virahiṇāṁ svatas
tad-anabhirucir api tad-āgamanāśayaiva tad-dhāriṇa ity uktam \| tatra
vṛddhāḥ pṛcchanti---**kaccin no\'smākam** iti \| samāna-vayasaḥ
pṛcchanti---**kaccit smaratha no rāma** iti \|\|4-7\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **no**\'smākaṁ
**bāndhavā** yādavāḥ \| **rāma** he bandhu-varga-ramaṇa ! iti tasya
bandhu-vātsalyena punar api tathaiva sambodhanam \| **dāra-** iti
tat-tad-anvitatven[ānyeṣa]{.mark} snehotpattyā yuṣmākaṁ smaraṇa-yogyā na
bhavāma eva, tathāpi kiṁ **smaratha** ? tac ca sambhaved iti
sambodhayati---**rāma** iti \| **yūyam** iti śrī-kṛṣṇāpekṣayā
sākṣāt-tad-anuktiḥ, anāgamanena tasya vismaraṇa-śaṅkayā
tad-uccāraṇāśakteḥ \| evaṁ dvayor bhrātros tayor vivāhāt, tatrāpi
putrādy-utpatter anantaram evāsya tatrāgamanaṁ jñeyam \| yac coktaṁ
śrī-viṣṇu-purāṇe vivāhāt prāg eva kālayavana-vadhārthaṁ śrī-mathurām
āgatayos tayos tad-vadhe vṛtte tataḥ śrī-kṛṣṇasya dvārakāyāṁ gamanam
asya ca gokula iti \| tathā śrī-hari-vaṁśe\'pi gomanta-yuddhe vṛtte
karavīra-pure śṛgāla-vadhānantaraṁ tayoḥ śrī-mathurāyām āgamane satyasya
gokulāgamanam iti tac ca kalpa-bheda vyavasthayā [sū]{.mark}parihāryam
eva \|\|7\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatra gopa-kartṛka-praśnam
eva spaṣṭayaṁsteṣv ativṛddhānāṁ praśnam āha---**kaccin** **na** iti \|
**no**\'smākaṁ **bāndhavā** yādavāḥ vayasyānāṁ praśnaḥ **kaccit**
**smaratha** iti **dāra-sutaiḥ** saha militvety arthaḥ \| **yūyam** iti
śrī-kṛṣṇāpekṣayā evaṁ dvayor bhrātroḥ putrotpatter anantaram evāsya
tatrāgamanaṁ gamyate, kiṁ tu diṣṭyā kaṁso hata \[bhā.pu. 10.65.8\][^18]
ity-ādi-vakṣyamāṇāt sannihityāvagamanena jyeṣṭha-putrotpatter iti jñeyaṁ
yathoktaṁ śrī-viṣṇu-purāṇe vivāhāt prāg eva kāla-yavana-vadhārthaṁ
mathurām āgatayos tad-vadhe vṛtte tataḥ śrī-kṛṣṇasya dvārakāyāṁ gamanam
asya ca gokule iti \| tathā hari-vaṁśe'pi gomantha-yuddhe pravṛtte
karavīra-pure śṛgāla-vadhānantaraṁ tayoḥ śrī-mathurāyām āgamane sati
cāsya gokulāgamanam iti \| tat tu kalpa-bheda-vyavasthayā sthāpyamānam
api tad-āgate nātivilamba-rodhane tu samavetaḥ syāt \|\|7\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tatra vṛddhāḥ
pṛcchanti---**kaccin no**\'smākam iti \| samāna-vayasaḥ
pṛcchanti---**smaratha no**\'smān iti \|\|7-8\|\|

**\...**

**\|\| 10.65.8 \|\|**

**diṣṭyā kaṁso hataḥ pāpo diṣṭyā muktāḥ suhṛj-janāḥ \|**

**nihatya nirjitya ripūn diṣṭyā durgaṁ samāśritāḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : muktāḥ** duḥkhebhyaḥ
\|\|8\|\|

---------------------------------------------------------------------------------------------------------------------

**diṣṭyā kaṁso hataḥ pāpo diṣṭyā muktāḥ suhṛj-janāḥ \|**

**nihatya nirjitya ripūn diṣṭyā durgaṁ samāśritāḥ \|\|**

**sanātana-gosvāmī (bṛhad-vaiṣṇava-toṣaṇī) :** vividhopadravādinā
asmad-daurbhāgyena vā māstu vā asmat-smaraṇa-maṅgalam, tathāpi yuṣmākaṁ
[śatru-nijayādinā sukhasth iti revāsmākaṁ]{.mark} mahā-maṅgalam ity
āśayenāhuḥ---**diṣṭyā** iti \| **pāpa** iti vadha-yogyatoktā,
**suhṛj-janā** ātmanaḥ sarve jñātaya ity arthaḥ \| kiṁ vā, suhṛdo janāś
ca bhṛtyāḥ \| yad vā, asmākaṁ bāndhavā yādavā **muktāḥ** kaṁsādy
upadrava-duḥkhāt **ripūn** kaścit **ni**tarāṁ **hatvā** kāścic ca
**niḥ**śeṣeṇa **jitvāpi** **durgaṁ** samudra-parikhatvādinā parair
gantum aśakyaṁ sthānaṁ śrī-dvārakākhyaṁ **sam**yak
suhṛj-jana-sāhityādinā dṛḍham **āśritā** iti yat tac ca **diṣṭyā**,
anihatānāṁ keṣāñcid duṣṭānāṁ teṣāṁ tatra gamana-śaṅkā-nivṛtteḥ, anyo\'pi
viśeṣas tatraiva śrī-hari-vaṁśe---

> tam ūcuḥ sthavirā gopāḥ priyaṁ madhura-bhāṣiṇaḥ \|
>
> rāmaṁ ramayatāṁ śreṣṭha pravāsāt punar āgatam \|\|
>
> svāgataṁ vo mahā-bāho yadūnāṁ kula-nandana \|
>
> adyāsma nirvṛtās tāta yat tvāṁ paśyāmahe vayam \|\|
>
> prītāś caiva vayaṁ vīra yat tvaṁ punar ihāgataḥ \|
>
> tridaśānāṁ vayaṁ mānyā dhruvam adyāmalānana \|\|
>
> ye sma dṛṣṭās tvayā tāta kāṅkṣamāṇās tavāgatam \|

tava cāgamanaṁ dṛṣṭvā sa-bhāgyāḥ sma yathā purā \|\| \[ha.vaṁ.
2.46.6-8,10,16\] ity-ādi \|

kiṁ ca, śrī-hari-vaṁśe---

> pratyuvāca tato rāmaḥ sarvāṁs tān abhitaḥ sthitā \|
>
> yādaveṣv api sarveṣu bhavanto mama bāndhavāḥ \|\|
>
> ity āvayor gataṁ bālyam ihācaivāvayo ratam \|
>
> bhavadbhir vardhitāś caiva yāsyāmo vikriyāṁ katham \|\|
>
> gṛheṣu bhavatāṁ bhuktaṁ gāvaś ca parirakṣitāḥ \|

asmākaṁ bāndhavāḥ sarve bhavanto baddha-sauhṛdā \|\| \[ha.vaṁ.
2.46.17-19\] ity-ādi \|\|8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** pitus savayasāṁ praśnaḥ,
diṣṭyeti \| te ca sva-duḥkham apy anādṛtya tan-maṅgalam eva bahu
manyante sma tatrāpi samprati tat-sahāyānāṁ yādava-mātrāṇāṁ maṅgalaṁ
bahumanyamānāḥ śrī-rāmakṛṣṇayoḥ kaimutyam ānayanti sma \| kaṁso hata
ity-ādikā līlāḥ kramaśa evoktāḥ krameṇa sva-sukhātiśaya-vyañjanāya
suhṛj-janā iti bhavato māhāyyakaraṇāt sampraty asmābhis tac-chabdenaiva
śaṁsanīyā ity arthaḥ \| kāṁścin nihatya kāṁścin nirjitya durgaṁ
samāśritāḥ yat-tad api diṣṭyā bhadram asmākaṁ bhāgyenaivety arthaḥ \|
avaśiṣṭāgamana-śaṅkānivṛtteḥ ato\'smākaṁ bhavatāṁ dūragamanam api
śaṅkānivṛttaḥ \| ato\'smākaṁ bhavatāṁ dūragamanam api sukhāyaiva jātam
iti dyotitam anyo\'pi śeṣas tatraiva---

> tam ūcuḥ sthavirā gopāḥ priyaṁ madhura-bhāṣiṇaḥ \|
>
> rāmaṁ ramayatāṁ śreṣṭha pravāsāt punar āgatam \|\|
>
> svāgataṁ vo mahā-bāho yadūnāṁ kula-nandana \|
>
> adyāsma nirvṛtās tāta yattvāṁ paśyāmahe vayam \|\|
>
> prītāś caiva vayaṁ vīra yattvaṁ punar ihāgataḥ \|
>
> tri-daśānāṁ vayaṁ mānyā dhruvamadyāmalānana \|\|
>
> ye sma dṛṣṭās tvayā tāta kāṅkṣamāṇās tavāgatam \|
>
> tava cāgamanaṁ dṛṣṭvā sabhāgyāḥ sma yathā purā \|\| \[ha.vaṁ.
> 2.46.6-8,10,16\] ity-ādi \|

kiṁ ca---

> pratyuvāca tato rāmaḥ sarvāṁs tān abhita! sthitā \|
>
> yādaveṣv api sarveṣu bhavanto mama bāndhavāḥ \|\|
>
> ity āvayor gataṁ bālyam ihācaivāvayoratam \|
>
> bhavadbhir vardhitāś caiva yāsyāmo vikriyāṁ katham \|\|
>
> gṛheṣu bhavatāṁ bhuktaṁ gāvaś ca parirakṣitāḥ \|
>
> asmākaṁ bāndhavāḥ sarve bhavanto baddha-sauhṛdā \|\| \[ha.vaṁ.
> 2.46.17-19\]

ity-ādi atra pravāsāt punar āgatam iti tad āpi tasmin
sva-gṛha-sambandhitvābhimānam eva bodhayati tatra yadūnāṁ kulanandaneti
tathāpy asmākam eveti nija-praṇaya-vyañjanā tvām ity ādī tava cety
uttarataś ca kārānvayāt tvāmapīty ād ity arthaḥ \| śrī-kṛṣṇaṁ pratyuta
kaṇṭhāvyañjanayā tavāgamanam iti tavaivāsmāsu dayālutvam anubhūyate tvad
anujasya tv audāsīnyam eveti darśitam atha śrī-rāmavākye yādaveṣveti
teṣām api yādavatvān nirbharaṇe saptamī śuddha-pitṛ-bhāvādeḥ tasyaiva
niścayāya śrī-kṛṣṇa-sāmyenātmānaṁ nirdiśati ity āvayor iti bālyaṁ
janmādi tasya yathā-gataṁ tathā mamāpi gatam ity arthaḥ \| rataṁ
bālya-krīḍā baddhitā ity ādābekatva eva bahutva-nirdeśas
tenātma-sambhāvanayā na-tu dvitve śrī-kṛṣṇasyāpi tādṛśatvam uddeṣṭum
asuṣṭhutvāt anyathā dvivacana-prakaraṇad vardhitāvitovocyeta yādaveṣv
apy ādhikye hetur baddha-sauhṛdāḥ svābhāvikatvāt \| parityāga-bhrame\'pi
sthira-pita-bhāvādaya iti teṣāṁ tu tathā na tiṣṭhed iti bhāvaḥ \|\|8\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.65.9 \|\|**

**gopyo hasantyaḥ papracchū rāma-sandarśanādṛtāḥ \|**

**kaccid āste sukhaṁ kṛṣṇaḥ pura-strī-jana-vallabhaḥ \|\|**

**śrīdhara-svāmī (bhāvārtha-dīpikā) :** rām asya sandarśanenādṛtāḥ
sādarāḥ \|\|9\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kaccid itīṣṭa-praśne \|
purastrījana-vallabha iti sābhiprāyoktiḥ, tad-artha yo\'smāṁs tyaktavān
iti \| gopyaḥ śrī-kṛṣṇa-preyasyaḥ \| hasantya ity unmāda-bodhadam,
tādṛśa-mahāviraha-duḥkhe śrī-baladevasyāgre tādṛśa-parama-lajjāvatīnāṁ
katham anyathā hāsas sambhaved iti \| rāmoṁ\'pi tan-mahā-bhāva-lakṣaṇam
adhigamyaiva tāḥ saṁmānayāmāsaiva na tvava-helayāmāsety āha---rāmeṇa
kārtā sandarśanena svānuja-premavat-preyasībuddhayā sva-kartṛkeṇa
savātsalya-darśanena kāraṇenādṛtāḥ \| kaccit-kṛṣṇas tatra sukhamāte \|
nanu, yuṣmad-virahe tatra tasya kutaḥ sukhaṁ tatrāḥ---pureti \| nāgarīḥ
sundarīḥ strīḥ prāptasya tasya kuto\'smākaṁ grāmyāṇāṁ viraha-duḥkhaṁ
sambhaved ataḥ sukhaṁ ghaṭetaiveti bhāvaḥ \|\|9\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** rām asya
vraja-jana-ramaṇasya samyag gopa-veśādinā sākṣād-darśanenādṛtāḥ
sammānitāḥ praharṣitā ity arthaḥ \| ato hasantyaḥ, smitam upahāsaṁ vā
kurvatyaḥ \| yad vā, rāma-sandarśanādṛtā api,
akāra-praśleṣeṇa---ahasantyo\'ntaḥśokabharodayenāprasanna-mukhāḥ satyaḥ
\| kṛṣṇaḥ paramānanda-ghana iti sukhārhatoktā \| yad vā, asmac
cittākarṣakaḥ \| nanu, yuṣmābhir vinā kathaṁ tasya sukham ?
tatrāhuḥ---purasya strī-janāḥ sarvāḥ striyas tāsāṁ vallabhaḥ \| kiṁ vā,
tā eva vallabhā yasya saḥ, nāgara-vidagdha-strīgaṇa-prāptyā
vanya-vidagdhāsmadviyoge\'pi tasya sukhaṁ ghaṭetaiveti bhāvaḥ \|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** gopyas tad-viśeṣāḥ
śrī-kṛṣṇa-preyasyaḥ tāś ca tad-vatta-śravaṇādy arthaṁ nityaṁ rahasi
mitho milantyaḥ śrīmad-uddhava-vadanviṣya tenāpy ekatra prāptā iti
jñeyaṁ tādṛśa-duḥkhe\'py anuvartamāne hasantya ity unmāda-bodhakaṁ
śrī-kṛṣṇopahāsa-garbhaṁ hāsyaṁ kurvatya ity arthaḥ \| tasya
conmādamayasyotakaṇṭhāmayatvāt sva-kānta-jyeṣṭham api papracchuḥ ṭīkāyāṁ
sādarā iti kṛta-namaskārādikā ity arthaḥ \| yad vā, rām asya uddhavāt
paramāntaraṅgasya yat-samyak
pūrva-pūrva-sphūrttimaya-darśana-vilakṣaṇatvāt pūrṇa darśanaṁ tenādṛtāḥ
śrī-kṛṣṇāgamanādī viśvastāḥ tatra sva-tyāga-jāterṣayopahasanyo'pi
śaddha-prema-viśepasvābhāvyena tat-sukhaika-pūruṣārthatvāt tan-mātraṁ
pṛcchanti kaccid iti nanu, yuṣmābhir vinā kathaṁ kasya sukhaṁ tatrāhaḥ
pūreti nāgara-strīgaṇa-prāptyā grāmyāviyoge tasya sakhaṁ ghaṭetaiveti
bhāva \|\|9\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** hasantya ity unmāda-bodhakaṁ
śrī-kṛṣṇopahāsa-garbha hāsaṁ kurvatya ity arthaḥ \|\|9-15\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** gopyo hasantyaḥ papracchur
ity-ādi \| gopyo'tra nitya-siddhetarā muni-rūpā iti boddhavyam \|
hasantya ity asyāyaṁ bhāvaḥ---prāk yadūttamo'yam āyātīti kṛṣṇāgamanam
āśaṅkya tvarayāgatāḥ, paścād baladevam ālokya svābhāgyaṁ prati sāsūyaṁ
hasanaṁ cakruḥ \|\|9\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** gopyaḥ śrī-kṛṣṇapreyasyaḥ
hasantyaḥ ity unmādabodhakaṁ tādṛśa-mahāviraha-duḥkhe śrī-baladevasyāgre
tādṛśa-parama-lajjāvatīnāṁ katham anyathā-hāsaḥ sambhaved iti rāmo'pi
tan-mahā-bhāva-lakṣaṇam adhigamyaiva tāḥ sammānayāmāsaiva na tv
avahelayāmāsety āha---rāmeṇa kā sandarśanena svānujapremavat
preyasī-budhyā sva-kartṛkeṇa savātsalya-darśanena kāraṇena ādṛtāḥ
kaccita kaṣṇas tatra sukhamāste nanu, yuṣmad virahe tatra tasya kutaḥ
sukhaṁ tatrāhuḥ, pureti, nāgarīḥ sundarīḥ strīḥ prāptasya tasya
kuto\'smākaṁ grāmyāṇāṁ viraha-duḥkhaṁ sambhavet ataḥ sukhaṁ ghaṭenaiveti
bhāvaḥ \|\|9\|\|

**\...**

**\|\| 10.65.10 \|\|**

**kaccit smarati vā bandhūn pitaraṁ mātaraṁ ca saḥ \|**

**apy asau mātaraṁ draṣṭuṁ sakṛd apy āgamiṣyati \|**

**api vā smarate'smākam anusevāṁ mahā-bhujaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa kṛṣṇaḥ \| smaratīti
cet-tacchrutvā tad āgamanaṁ sambhāvyāhuḥ---sakṛd iti \| mahāḥ pūjyā
rāja-kanyā bhuṅkta sevate iti mahā-bhujaḥ \| igupadhatvātkaḥ \| anena
rājakanyā-bhoktā katham apy asmān smaratīti bhāvaḥ \| asmān mā smaratu
nāma bandhūn pitṛvya-mātulādīn pitaraṁ nandaṁ mātaraṁ yaśodāṁ ca kiṁ
smarati na vā \| śṛṅgāra-rasa-vilāsenāsmattastāḥ puratriyo\'dhikāttam
adhikaṁ sukhayantīti jānīma eva \| kiṁ tu
vana-mālā-viracana-sthāsaka-sampādana-kusuma-pallavamaya-vyajana-śayyollocādi-nirmāṇādiṣu
vayaṁ tasya smṛti-patham avaśyaṁ yāma evety abhiprāyeṇa pṛcchanti-api
veti \| smarate smarati \| mahā-bhuja iti tasya pīnabhujayor
bhakticchedarītyā kuṅkuma-rasa-carcā na jāne sāmprataṁ kīdṛśī bhavatīti
bhāvaḥ \|\|10\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** gopyo hasantyaḥ
papracchur iti hasantya ity asyāyaṁ bhāvaḥ-prāk yadūttamo\'yam āyātīti
kṛṣṇāgamanam āśaṅkya tvarayā gatā baladevaṁ vīkṣya svādṛṣṭaṁ prati
sāsūyatvena hasanam eva cakraḥ, yathā-gataṁ tathā nivarttitum ayuktam
iti samayocitaṁ pṛcchanti-kaccid ity-ādi \|\|10-12\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yadyapi tasya sukhenaiva
kilāsmākaṁ sukham, tathāpi tat-smaraṇam avaśyam apekṣyam ity āśayena
pṛcchanti-kaccid iti \| bandhana sakhīna, śrī-dāmādi-gopāna, vā saṁśaye
śoke vā, api kim anusevāṁ nirantara-bhajanam \| yad vā, anusmarata
purastrībhiḥ saha goṣṭhyanantaraṁ prasaṅgād-gauṇatayāpi smarati, smarata
iti punar uktiḥ parama-dainyena smṛti-mātrāpekṣaṇāt \| vā-śabdaḥ
kaṭākṣe, mahābhuja iti vraja-rakṣārthaṁ keśi-vadhe bhujasya vṛhattāyāḥ
\| kiṁ vā, paurvika gāḍhāliṅganasyābhiprāyeṇeti smaraṇaṁ smbhāvitam \|
bandhādīnāṁ yathottaraṁ śreṣṭhayam, tataś ca bandhūn na smaratu nāma,
pitaraṁ tu kim aho smaratīty evaṁ vyākhyeyam \| yad vā, atyant
dainyenoktatvid-yathottaraṁ nyūnatvamūhyam \| tataś ca bandhūn smaraty
eva, pitaraṁ kaṁ smaratīty evaṁ vyākhyeyam \|\|10\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yadyapi tasya sukhenaiva
kilāsmākaṁ sukhaṁ tathāpi sveṣu tat-katṛka-tat-smaraṇam avaśyam apekṣyam
ity āśayena taṁ pṛcchanti-kaccid iti bandhūna sakhīn śrī-dāmādi-gopān vā
saṁśaye sa ca śoka-vyañjakaḥ api kim anusevāṁ nirantara bhajanaṁ yad vā,
anusmarate purastrībhiḥ saha goṣṭhyanantaraṁ prasaṅgād-gauṇatayāpi
smarati smarate iti punar uktirātyā vā-śabdaḥ kaṭākṣe mahā-bhuja iti
mahā-puruṣasyaitad ucitam iti vyajyate vastu-tastu bhāva-viśeṣotkaṇṭhayā
bandhvādīnāṁ trayāṇāṁ yathottaraṁ śreṣṭhyai tataś ca bandhūn na smaratu
nāma pitaraṁ tu kiṁ maho smaratīty evaṁ vyākhyevaṁ sveṣāṁ tu pṛthakkṛtya
paścād uktir dainyena \|\|10\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** yathāgataṁ tathā nivartitum
ayuktam iti samayocitam eva pṛcchanti---kaccid ity-ādi \| kaccid bandhūn
smarati ? bandhu-smaraṇaṁ tu yuktam eva \| athavā,
pura-strī-jana-vallabhaś ced ato bandhu-smaraṇam api tasyāsambhāvyam \|
kiṁ smaratīti sābhyasūyoktiḥ \| api praśne \| vā kaṭākṣe \| asmākam
anusevāṁ smarate ? mahābhuja iti gāḍhāliṅgana-param \|\|10\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** asmān māsmaratu nāma
bandhūna pitṛvya-mātulādīna pitaraṁ nandaṁ mātaraṁ yaśodāṁ ca kiṁ
smarati navā śṛṅgāra-rasa-vilāsenāsmatas tāḥ purastriyo\'dhikās tam
adhikaṁ sukhayantīti jānīmaḥ eva kiṁ tu
vanamālā-viracanasthāsakasampādanakusuma-pallavamaya-vyajanaśayyollocādi-nirmāṇādiṣu
vayaṁ tasya smṛtipayam avaśyaṁ yāma evetyabhiprāyeṇa pṛcchanti, api ceti
\| smarate smarati mahā-bhuja iti tasya pīnabhujayor bhakti-cchedarītyā
kuṅkuma-rasacarcā na jāne sāmprataṁ kīdṛśī bhavatīti bhāvaḥ \|\|10\|\|

**\...**

**\|\| 10.65.11 \|\|**

**mātaraṁ pitaraṁ bhrātṝn patīn putrān svasṝn api \|**

**yad-arthe jahima dāśārha dustyajān sva-janān prabho\|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yad arthe kṛṣṇa-nimittam
\| akṣarādhikyam ārṣam \| nanu, bhoḥ kṛṣṇa-priyāḥ sa premavān kṛṣṇaḥ
sadā vaḥ smaratyeveti cen na, ananya-gatīnām asmākaṁ parityāgena
tat-premaṇi na viśvasima ity āhuḥ---mātaram iti sārdhana \|\|11\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, vadhvaḥ ! sadā
smaratyeveti cen-na, ananya-gatīnām asmākam api parityāgena
sauhṛda-lakṣaṇāpagamād ity āhuḥ---mātaram iti sārdhena ! dustyajān api
mātrādīn svajanān \| kiṁ vā, mātrādīn, mātrādīnāṁ yathottaraṁ snigdhatve
nyūnatvam, tatra bhrātṛbhyo\'pi patīnāṁ nyūnatvam, teṣu tāsām
adarābhāvāt, evam anyadapy ūhyam \| yad vā, śrī-kṛṣṇārtham atyājyatāyām
ādhikyam \| prabho ! he sarva-jñāna-samartheti tat savvaṁ tvayā jñāyata
evety arthaḥ \| he dāśārheti yadukulodbhavo\'pi tvaṁ sauhṛdād āgataḥ, sa
ca śrī-gopendra-nandano naivāgata iti bhāvaḥ \|\|11\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu, badhvaḥ sadā smaraty
eveti cen-na ananya-gatīnām asmākaṁ parityāgena sauhṛda-lakṣaṇāpagamād
ity āhuḥ---mātaram iti sārdhena \| dustyajān api mātrādīn sva-janāṁś ca
sakhyādīn mātrādīnāṁ yathottaraṁ snigdhatve nyūnatvaṁ tatra
bhrātṛbhyo'pi patīnāṁ nyūnatva-nirdeśas teṣu tāsām ādarābhāvāt evam
anyadapy ūhyaṁ tatra pati-sutānvaya-bhrātṛ bāndhavān ativilaṅghya tety
acyutāgatāḥ \[bhā.pu. 10.31.16\] iti prāpta nena tāsāṁ vacanena teṣām
atikrama eva pūrva labhyate samprati tu sarvathā
tat-parityāga-pūrvakatayā saṁhatya sarvāsāṁ vanavāsa eva jahimety anena
gamyate tad uktaṁ bhramaraṁ prati agṛhāṇāṁ na iti tataś ca
pati-putra-śabda-prayogaś ca loka-prasiddhim anusṛtya gauṇyaiva vṛttyeti
bodhitaṁ prabho iti tad grajatvād-bhavān eva sarveṣāṁ prabhuḥ
tatonyasmai vā kasmā imaṁ tasya durnayaṁ nivedayāmeti lajjām api
parityajya bhavat-pārśvamāgatā \| sma iti bhāvaḥ \| he dāśārheti
yadukulodbhavo'pi tvaṁ sauhṛdādāgatā sa tu śrī-gopendra-nandano'pi
nāgata iti bhāvaḥ \| tāḥ tyaktāśeṣasvajanāḥ ananya-gatīr vā paritaḥ
sarvatobhāvena tyaktvā sa gataḥ

nanu, vatsā duṣṭa-kaṁsa-vadhārthaṁ gato\'dhunāvaśyakṛtyaṁ samādhāyācirād
āganteti cenna sambhāvyata ity āhuḥ, samyak tṛṇavac-chinnaṁ sauhṛdam
asmāsu prema-śṛṅkhalā yena saḥ anyathā parityāgāsambhavāt \| kathaṁ nu
tādṛśam ity ardhakam \| tādṛśaṁ
madhura-svara-vinaya-śapathādi-samvalitaṁ na pārayeham ity-ādi-lakṣaṇaṁ
strībhiḥ komalarjusva-bhāvābhir ity arthaḥ \| anyattaḥ \|

yad vā, nanu, kalyāṇyo yuṣmābhir batai-tādṛśārttipradaṁ tasmin sauhārdaṁ
kim iti kṛtaṁ tatra tādṛśokti-pratihatatvād ity āha---kathaṁ nv iti
\|\|11-12\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nanu, bhoḥ kṛṣṇa-priyāḥ
sa premavān kṛṣṇaḥ sadā vaḥ smaraty eveti cen-na ananya-gatīnām asamāṁ
parityāgena tat-premaṇi na viśvasima ity āhaḥ---mātaram iti sārdhana \|
tās tathā-bhūtā api asmān sadyaḥ parityajya gataḥ nanu, tarhi tad-gamane
yuṣmābhiḥ pratibandhaḥ kiṁ na kṛtaḥ tena sārdham eva vā kathaṁ na gataṁ
tatrāhuḥ---tṛṇapatravat sañchinnaṁ sauhṛdaṁ prema-śṛṅkhālā yena saḥ ataḥ
kathaya kiṁ vayaṁ kurma iti bhāvaḥ \|

nanu, tarhi tena vinā prāṇa-dhāraṇāt yuṣmābhir api tasmin premac-chinnam
eveti cen-maivam āyāsye iti dūta-dvārā muhur uktyācchinnāyā api
prema-śṛṅkhalāyāḥ punar granthanāt nirgacchanto\'py asmākaṁ prāṇāḥ punar
baddhvā tenaiva sthāpitā iti nanu, tarhi sa āyāsyaty eva katham adhīrāḥ
stheti cen, maivam adyāpy anāgamanāt \| tena tadā tan-mṛṣaiva bhāṣitam
ity adhunā vimṛśāmaḥ kathaṁ tarhi tad-bhāṣite tadā viśvastaṁ tatrāhuḥ
kathan nv iti strībhiravakabuddhibhir abudhābhir asmābhis tādṛśaṁ
bhāṣitaṁ kathaṁ na śraddhīyeta \|\|11-12\|\|

**\...**

**\|\| 10.65.12 \|\|**

**tā naḥ sadyaḥ parityajya gataḥ sañchinna-sauhṛdaḥ \|**

**kathaṁ nu tādṛśaṁ strībhir na śraddhīyeta bhāṣitam \|\|**

**śrīdhara-svāmī (bhāvārtha-dīpikā) :** tarhi tad-gamane yuṣmābhiḥ
pratibandhaḥ kiṁ na kṛtaḥ, tad-vākya-viśvāsād iti cet \| nanu viśvāsaḥ
kim iti kṛtaḥ ? tatrāhuḥ---kathaṁ nv iti \| vaktṛ-bahutvān nānā-vidhāni
vākyāni \|\|12\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tāḥ sarva-tyāgavatīḥ \|
tan nirodhaḥ kathaṁ na kṛta ity āha---tīti \| tasya kṛṣṇasya "ahaṁ
śīghram āyāsye" ity-ādi-vākye viśvāsāt satya-pratyayāt \| viśvasaḥ
kathaṁ kṛtaṁ ity āśaṅkate---nanv iti \| tatrākṣepe \| tādṛśaṁ
guḍa-jihvikā-lakṣaṇaṁ kiṁ tu śraddheyam evety arthaḥ \| guḍa-jihvikā
cettham---yathā tat-kaṭutābhītyā nimba-pānam akurvāṇasya jihvāyāṁ
guḍa-lepanaṁ kṛtvā taṁ nimbaṁ pāyayanti, tathā priya-vākyānyuktvā
paścāt-kapaṭakaro\'pi guḍa-jihvika evety arthaḥ \| tās tathā-bhūtā apy
asmān-sadyaḥ parityajya gataḥ \|

nanu, tad-gamane yuṣmābhiḥ pratibandhaḥ kin na kṛtaḥ, tena sārdhaṁ vā
kin na gatās tatrāhuḥ---tṛṇa-patravat-sañchinnaṁ sauhṛdaṁ prema-śṛṅkhalā
yena saḥ \| ataḥ kathaya kiṁ vayaṁ kurma iti bhāvaḥ \|

nanu, tena vinā prāṇa-dhāraṇādy uṣmābhir api tasmin-prema sañchinnam
eveti cen-maivam, āyāsye iti dūta-dvārā muhur uktyā sañchinnāyā api
prema-śṛṅkhalāyāḥ punar grathanān nirgacchanto\'py asmākaṁ prāṇāḥ punar
baddhvā tenaiva sthāpitā iti \|

nanu, tahi sa āyāsyaty eva katham adhīrāḥ stha iti cen-maivam , adyāpy
anāgamanena tena tadā tan-mūṣevoktam ity adhunā vimaśāmaḥ \| kathaṁ
tarhi tad utto tadā viśvastaṁ tatrāhuḥ kathaṁ nv iti strībhir abuddhir
avakradhībhir asmābhis tādrśaṁ tad-vacaḥ kathaṁ na śraddhīyeta
\|\|12\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tās tyaktāśeṣa-svajanā
ananya-gatīr vā, paritaḥ sarvatobhāvena tyaktvā sa gataḥ, tā ity atra sa
iti pāṭho vā \| nanu, vatsāḥ ! duṣṭa-kaṁsa-vadhādy arthaṁ
gato\'dhunāvaśyakṛtyaṁ samādhāyācirād āganteti cet-tan-na sambhāvyata
ity āhuḥ---samyak tṛṇavacchinnaṁ sauhṛdam asmāsu prema-śṛṅkhalā yena
saḥ, anyathā parityāgāsambhavaḥ \| tādṛśaṁ
śapathādi-pūrvaka-vicitranyāya-vṛṁhitaṁ strībhiḥ komalarjusvabhāvābhir
ity arthaḥ \| anyat tair vyākhyātam \|

yad vā, nanu, kalyāṇyo yuṣmābhir vatai-tādṛśātipradaṁ tasmin sauhṛdaṁ
kim iti kṛtam ? tan-madhura-madhurokti-pratīti-hatatvād ity
āhuḥ---kathaṁ nv iti \| tādṛśam na pāraye\'ham \[bhā.pu. 10.32.22\]
ity-ādi-lakṣaṇam \|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** *na vyākhyātam.*

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.65.13 \|\|**

**kathaṁ nu gṛhṇanty anavasthitātmano**

**vacaḥ kṛta-ghnasya budhāḥ pura-striyaḥ \|**

**agṛhṇanti vai citra-kathasya sundara-**

**smitāvalokocchvasita-smarāturāḥ \|\|**

**śrīdhara-svāmī (bhāvārtha-dīpikā) :** tatrānyā ūcuḥ---kathaṁ na
gṛhṇantīti \| anyā ūcuḥ---gṛhṇanti vā iti \| citrakathasya
citra-kathā-kathana-kovidasya \| kiṁ ca sundaraṁ smitaṁ yasmiṁs
tenāvalokanenocchvasitaḥ kṣubhito yaḥ smaras tenāturāḥ \|\|13\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tatra tāsu \| anyāḥ kincid
buddhimatyaḥ \| anyās tac caritajñāḥ \| na kevalam ukti-kauvidyenaiva
moho\'pi tu tad-bhāvenāpīty āhuḥ---kiṁ ceti \| kiṁ ca, vanyāḥ striyo
vayaṁ nirbuddhaya eva smaḥ, nāgaryastā atisudhiyas tad-bhāṣite kathaṁ
viśvasantīty āhuḥ---kathaṁ nv iti \| tāḥ pratyanyāḥ samādadhatya
āhuḥ---citra-kathasya mithyā kathāpi tan-mukhe vismaya-rasamayī
paramasvādvī bhavatīti kathā-rasatyāgāsāmarthyād eva śṛṇvantīty arthaḥ
\| hetvantaram apy astīty āhuḥ---sundarasmita-pūrvāvalokenocchvasita
udbhūya pravṛddho yaḥ smaras tenāturāḥ \|\|13\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** kathaṁ vity-ādi-pṛthak
pṛthak vaktṛyuḥ \| anavasthitātmana ity-ādi sāsūyatvaparam \| anyā ūcuḥ
\| kiṁ na ity-ādi \| tat-kathayā kim ? na kim apīty ākṣepaḥ, tat-kathāṁ
tyaktvā kiṁ kāryam ? tatrāha---kathāḥ kathayatāparāḥ \| aparās tad anyāḥ
tat-kathāṁ vinā kālo na yātīti cet yāsyati, tasya yathā asmān vinā kālo
yāti tathāsmākam api yāsyatīty ākṣepo bhāvaḥ \|\|13-16\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vaktṛ-bheda-vyavasthayā
pūrvāpara-saṅgaty anapekṣāyām api satāṁ prītaye kācit saṅgatiḥ kāryā,
tathā hi---aho vanyā vayaṁ nirbaddhitvena tad-uttau viśvasimaḥ sma,
purastriyastv abhijñāḥ kathaṁ viśvasantīty
atyanta-tat-premārtti-dharṣitā āhuḥ---katham iti \| nu vismaye, kuto
gṛhṇanti svīkurvanti śraddadhate vā api tu grahītuṁ nāhantyevety arthaḥ
\| kutaḥ ? anavasthitātmano\'sthiracittasya, ata eva kṛtam anyasyātmanaś
ca sarva sauhārdaṁ hantīti tathā tasya,

yad vā, upakārijanānāṁ parityāgādinā drohakāriṇaḥ, purastrītvād-budhā
api, vai smaraṇe, āṁ jñātam ity arthaḥ \| vacograhaṇaṁ vinā
tāsvanāsaktyāsmākaṁ smaraṇaṁ sambhaved iti bhāvaḥ \| anyat tair
vyākhyātam \|

yad vā, vicitra-vārtā kathayataḥ sato yaḥ sundara-smitāvalokas
tenocchvasita-smarāturāḥ---citra-kathādinā kāmodreka-vivaśatayā
hatavicāratvād ity arthaḥ \| anyat samānam \|\|13\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aho vanyā vayaṁ
nirbaddhitvena tad-uktau viśvāsinyaḥ smaḥ purastiyas tv abhijñāḥ kathaṁ
viśvasantītyatyanta-premārti-dharṣitā āhuḥ katham iti \| nu vismaye kuto
gṛhṇanti svīkurvanti śraddadhate vā apitu grahītuṁ nārhantyevety arthaḥ
\| kutaḥ ? anavasthitātmanaḥ asthira-cit tasya ata eva kṛtam
anyasyātmanaś ca sarvaṁ sauhārdaṁ hantīti tathā tasya purastrītvād-budhā
api vai smaraṇe āṁ jñātam ity arthaḥ \| vācā grahaṇaṁ vinā ātmanāsaktyā
asmākaṁ smaraṇaṁ sambhaved ity abhiprāyeṇeti bhāvaḥ \|

yad vā, vicitra-vārtāṁ kathayataḥ sato yaḥ sundara-smitāvalokas
tenocchvasita-smarāturāḥ citra-kathādinā kāmodreka-vivaśatayā
hata-vicāratvād ity arthaḥ \|\|13\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kiṁ ca, vanyāḥ striyo
vayaṁ nirbuddhaya eva sma nāgaryas tāḥ ati sudhiyaḥ striyas tad-bhāṣite
kathaṁ viśvasantīty āhuḥ---kathaninvati \| tāḥ pratyanyāḥ samādadhanyaḥ
āhuḥ---citra-kathasya mithyā kathāpi tan-mukhe vismaya-rasamayī
parama-svādvī-bhavatīti kathā-rasāsvāda-tyāgāsāmarthyād eva śṛṇvantīty
arthaḥ \| hetv antaram apy astīty āhuḥ---sundara-smita-pūrvāvalokena
ucchvasitaḥ udbhūya pravṛddho yaḥ smaras tena āturāḥ \|\|13\|\|

**\...**

**\|\| 10.65.14 \|\|**

**kiṁ nas tat-kathayā gopyaḥ kathāḥ kathayatāparāḥ \|**

**yāty asmābhir vinā kālo yadi tasya tathaiva naḥ \|\|**

**śrīdhara-svāmī (bhāvārtha-dīpikā) :** anyā ūcuḥ---kiṁ na iti \| klaṣ
tāvat tat tasya cāsmākaṁ ca yātv eva, kiṁ tu tasya sukhena \| asmākaṁ tu
duḥsvenety etāvān eva viśeṣa iti dhvanitam \|\|14\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** anyā ardha-kupitāḥ \|
tat-kathayā kṛṣṇa-vārtayā \| aparāḥ kṛṣṇa-bhinnāḥ \| tasya kṛṣṇasya \|
tathaiva tena vinā \| sukhena tasyānyāsv āsaktatvāt , asmākaṁ tu tad
āsatānāṁ tad-virahād duḥkhena \| dhvanitaṁ sūcitam \| tāḥ sarvāḥ
pratyanyā asūyā-prema-saṁrambharatā āhuḥ---kin-na iti \| kālas
tāvat-tasya cāramāya ca yāty eva kiṁ tu tasya sukhenāsmākaṁ
duḥkhenetīyān eva viśeṣaḥ \| saṁyukto jīvati viyukto mriyate vayaṁ tu na
jīvāmo nāpi mriyāmaha ity anyastībhyo vidhātraivāsmākaṁ lalāṭe likhitas
tatra kaḥ pratīkāra iti bhāvaḥ \|
itīti---svīya-sudhāra-samaya-prahasitādi-śalyapañcakena lāsā hṛdayaṁ
viddhvā kṛṣṇa-candraṇa gata-matas tāḥ kathaṁ jīvaṁ tu kathaṁ vā
mriyantām iti śrībaladevāgre\'pi vihvalībhūya rurudur eva \|\|14\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** athodrikta-śoka-santaptāḥ
parasparam āhuḥ---kim iti \| tasya vārtayā kim ? na kiñcit prayojanam,
api ca duḥkham eva sthād ity arthaḥ \| gopyaḥ \| he komalarjusbabhāvā
ity arthaḥ \| nanu, satyam, tathāpi tāṁ tyaktuṁ na śaknumo hanta
śokārtāḥ kiṁ karavāmeti cet-tatrāhuḥ---kathā iti \| aparā anyadīyāḥ
gāḍha-śoka-prahārāṇām anyacintā mahauṣadhiḥ iti nyāyenānya kathābhis
tat-kathācchādanasya tena tac-chokataraṇasyāpi sambhavād iti bhāvaḥ \|
na ca mantavyam, taṁ vināsmākaṁ kālo na yāsyatīty āhuḥ---yātīti \|
yad-yasmābhi-vināpi tasya kālo yāti, tarhy asmākam api tena vinā
duḥkhenāpi yāsyatyevety arthaḥ \| yad vā, yathā asmābhir vināpi tasya
kālo yāti, tathā taṁ vināsmākam api, tad-viraheṇāsmākaṁ kāñid-daśamī
daśāṁ nādyāpi prāptetyā \|\|14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** athodrikta-śoka-santaptāḥ
parasparam āhuḥ---kim iti \| tasya kathayā vārtayā kiṁ na
kiñcit-prayojanam api ca duḥkham eva syād ity arthaḥ \| gopyaḥ he
komalarju-svabhāvā ity arthaḥ \|

nanu, satyaṁ tathāpi tyaktuṁ na śaknumo hanta śokārtāḥ kiṁ karavāmeti
cet-tatrāhuḥ kathā iti \| aparā abhyadīyāḥ gāḍha-śoka-prahārāṇām
acintyaiva mahauṣadhiḥ iti nyāyenānya-kathābhis tat-kathācchādanasya
tena tac-chokataraṇasyāpi sambhavād iti bhāvaḥ \| na-ca mantavyaṁ taṁ
vināsmāt-kālo naḥ yāsyatīty āhuḥ, yātīti \| tathaiveti tarhy asmākam api
tena vinā kālo yāsyatyevety arthaḥ \| tad-viraheṇa cādyāvadhyasmākaṁ hi
madhye kācid api daśamīṁ daśāṁ na prāpteti-bhāvaḥ \|

yad vā, tathaiva vaina vināsmākam api sukhenaivety arthaḥ \|
parama-duḥkhe\'py aduḥkhatā-nirdeśoyaṁ taj-janma-duḥkhenaiva
tat-sahanāṅgīkārād atyanta-duḥkham eva dvanitam \|\|14\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** anyā ūcuḥ---kiṁ na ity-ādi
\| ya evaṁ niṣkaruṇaḥ \| tasya kathayā kim ? aparāḥ kathāḥ kathaya \|
jīvana-tyāgāyuktaḥ kriyatām ity arthaḥ \| tat-kathāṁ vinā kālo na yātīti
cet, tad api na, ity aparā āhuḥ---yātīty ādi \| asmābhir vinā yadi tasya
kālo yathā yāsyati, tathaiva no yāsyatīti sāmarṣoktiḥ \|\|14\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tāḥ sarvāḥ pratyanyā
atyasūyā-prema-saṁrambhavatya āhuḥ---kin-na iti \| kālas tāvat-tasya
cāsmākaṁ ca yāty eva kiṁ tu tasya sukhena asmākaṁ duḥkhenetyetāvān
tasmād-viśeṣaḥ \| saṁyuktā jīvanti viyuktā niyante vayaṁ tu na jīvāmo
nāpi mriyāmahe ity anya-strībhyaś ca viśeṣo vidhātraivāsmākaṁ lalāṭe
likhitas tatra kaḥ pratīkāra iti bhāvaḥ \|\|14\|\|

**\...**

**\|\| 10.65.15 \|\|**

**iti prahasitaṁ śaurer jalpitaṁ cāru-vīkṣitam \|**

**gatiṁ prema-pariṣvaṅgaṁ smarantyo ruruduḥ striyaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** strīṇāṁ
dhairya-śithila-vacanaṁ vajra-dhāropamam iti loka-siddham ity
āśayenāha---itīti \| itīttham uktvā \| premṇā pariṣvaṅgam āliṅganam
\|\|15\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** iti evaṁ prahasitādikaṁ
smarantyaḥ, prahasitaṁ smitaṁ cārv iti liṅga-vipariṇāmenāpi sarvair
yojyam \| premṇā pariṣvaṅgaṁ sarvāṅga-gāḍhāliṅganam \| yad vā, prema
snehāsvabhāvā, eṣāṁ yathottaraṁ smaraṇena rodakatve śraiṣṭhyam \| śaurer
iti nijāśeṣa-bhagavattā-prakaṭanāthaṁ śūra-vaṁśe\'vatīrṇasya tasya
tat-tat sarvam \| striya iti ca premārta-svabhāvānāṁ tāsām api tat
yuktam eveti bhāvaḥ \|\|15\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** iti evaṁ prahasitādikaṁ
smarantyaḥ prahasitaṁ smitaṁ pra-śabdasya ārambhe prayogāt cārv iti
liṅga-vipariṇāmenāpi sarvair yojyaṁ premṇā pariṣvaṅgaḥ
sarvāṅga-gāḍhāliṅganaṁ yad vā, prema-snehārdra-svabhāvaḥ eṣāṁ
yathottaraṁ smaraṇena rodakatve śraiṣṭhyaṁ śorer iti samprati
śūravaṁśyatayā prakaṭitātmana iti gopikā-pakṣapātena sapraṇayeṣyaṁ
vacanaṁ striya iti tāsāṁ tatra viveka-rāhityaṁ vyajitam \|\|15\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** itīty ādi \|
amarṣādi-bhāva-śāntau smṛti-bhāvodaye rurudur ity arthaḥ \|\|15\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** itīti \|
svīya-sudhā-rasamaya-prahasitādi-śalyapañcakena tāsāṁ hṛdayaṁ bidvaddhya
kṛṣṇa-candreṇa gatam atas tāḥ kathaṁ jīvaṁ tu kathaṁ niyantām iti
śrī-baladevāgre\'pi vihvalī-bhūya ruruder eva \|\|15\|\|

**\...**

**\|\| 10.65.16 \|\|**

**saṅkarṣaṇas tāḥ kṛṣṇasya sandeśair hṛdayaṅgamaiḥ \|**

**sāntvayām āsa bhagavān nānānunaya-kovidaḥ \|\|**

**śrīdhara-svāmī (bhāvārtha-dīpikā) :** nānā-vidheṣv anunayeṣu kovidaḥ
\|\|16\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tāḥ gopīḥ \| nānā-prakārā
ye\'nunayā bodhaka-vākyāni teṣu kovidaḥ \| tā iti yāḥ khalu tādṛg
avasthā api kaccid āste ity anena padyena tat-sukhād eva sukhaṁ
manyamānāḥ, yāś ca api vā ity ardhena sva-kartṛka-tat-sevanāya
tat-kartṛka-smaraṇa-mātreṇa kṛtārthaṁ manyamānāḥ, yāś ca mātaram ity
anena tad arthaṁ sākṣād eva mātrādikaṁ sarvam api tyaktavatyaḥ, yāś ca
tā naḥ ity ardhena sveṣāṁ tu tasminn avicala-sauhṛdyaṁ vijñāpitavatyaḥ,
yāś ca kathaṁ nu ity ardhena svīya bhāvasya tad eka-niṣṭha-kaimutyāya
stryantara-bhāvam api pramāṇī-kṛtavantyaḥ, yāś ca kathaṁ nu gṛhṇanti ity
ardhāntareṇa tasyānavasthitātmakatvaṁ kṛtaghnatvaṁ ca darśayitvā sveṣāṁ
tad avyabhicāritvaṁ niścitavatyaḥ, yāś ca gṛhṇanti ity ardhāntareṇa
sveṣāṁ tad ekahṛta-cittatvaṁ sūcitavatyaḥ, yāś ca kiṁ nu tat-kathayā ity
uktyā mahad viraha-duḥkhāsahiṣṇutayā sva-manaḥkaṭhinī-bhāvāya
nivṛtta-prāyā api iti prahasitām iti munīndra-vacanena pratyuta
tadīya-snehavāridhi-magnatayā labdha-dravā ity avagatās tādṛśyastāḥ \|
āsāṁ tāvad-dhetuka-vadhānta-sandhyām ārabhya kuru-kṣetra-gamanāvadhi-tad
eka-jīvanavani yathaḥ \| ata evottare gopīnām ity atrābhiyuktānām anyā
eva matā iti tair yākhyāsyate \| tatra śrī-saṅkarṣaṇasyānunayāḥ
prathamataḥ sāsrāvalokana-kalā tatas saślāghatānivedanākarṇatā, tataḥ
saprema-tad-viṣayaka-nijānukampāvarṇanā, tataḥ sānutāpa-tad-āgamana
vilamba-kāraṇanānopadrava-sūcanā, tatḥ
sayuktika-śapatha-tadānayana-pratijñā, tato yuṣmākamodṛśarodanārtiṁ
śrutvā sa tu prāṇa-koṭi-priyatamo bahutaraṁ duḥkhaṁ prāpsyatīti
bibhīṣikety evaṁ rūpāḥ \| śrī-kṛṣṇa-sandeśānāṁ hṛdayaṅgamatvaṁ
parāśareṇa darśitam---

> sandeśaiḥ sāma-madhuraiḥ prema-garbhair agarvitaiḥ \|
>
> rāmeṇāśvāsitā gopyaḥ kṛṣṇasyātimanoharaiḥ \|\| \[vi.pu. 5.24.20\] iti
> \|

tatra sāmnā---stuti-pūrvakāśvāsanena \| madhurair abhirucitaiḥ \| stutiś
ca---na pārayeyaṁ niravadya-saṁyujām \[bhā.pu. 10.32.20\] ity-ādi-rūpā
\| āśvāsanam acirān mām upaiṣyatha \[\] ity evaṁ-vidham \|
prema-garbhatvam yat tv ahaṁ bhavatīnāṁ vai \[\] ity-ādi-rūpam \|
agarvitatvam tad vaḥ pratiyātu sādhunā \[\] ity evaṁ prakāram \| evaṁ ca
pūrvavan-nitya-priya-kṛṣṇa-saṁyogamaya-prakāśa-viśeṣavyañjanayātimanoharair
ity arthaḥ \| saṅkarṣaṇa iti tāsāṁ mana ākṛṣya śrī- kṛṣṇaṁ prati
prāpakatvād iti toṣaṇīkārā \| kṛṣṇasya sandeśair iti uddhavasya
dāsyabhāvaḥ, saṅkarṣaṇasya vātsalya-bhāvaś ca kṛṣṇena gaṇitaḥ \|
kintubhayoḥ sakhya-bhāva eva sandeśa-preṣaṇe hetur abhūd iti \|
bahu-vacanena kaścit-sandeśo jñāna-garbhaḥ, kaścid anunaya-garbhaḥ,
kaścit-prabhāva-garbha ity evaṁ bahava eva sandeśāḥ \| hṛdayaṅgamaiḥ
rahasyatvāt-sarvatra prakāśayitum anahaiḥ \| nānānunayakovida iti bho
vatsyaḥ samāśvasita sāmpratam aham eva dvāravatīṁ gatvā balād eva tam
ihānayiṣyāmi nāham uddhava iva tad adhīna eva kevalam iti
sva-prauḍhijñāpaka ity artha iti viśvanāthaḥ \|\|16\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kuṣṇasya
sarva-cittākarṣakasya, ata eva hṛdayaṅgamaiś cittagrāhakaiḥ
kaccid-bhītiṁ na bhajata \[u.sa 104\] ity ādy udhava-sandeśoktaḥ
sāntvayāmāsa āśvāsayat, tathā ca śrī-viṣṇu-purāṇe---

> sandeśaiḥ sāma-madhuraiḥ prema-garbhair agarvitaiḥ \|
>
> rāmeṇāśvāsitā gopyaḥ kṛṣṇasyātimanoharaiḥ \|\| \[vi.pu 5.24.20\] iti
> \|

yato bhagavān sarva-śakti-yuktaḥ, ata eva nānā-vidhāḥ---\"bhrātā acirād
evāgatya yuṣmān prīṇayiṣyati \| yuṣmākam īdṛśātirodanādi-śravaṇena
bahu-duḥkhaṁ prāpsyati."
ity-ādi-sa-śapatha-vākyāśru-pramārjanādi-lakṣaṇā ye\'nunayāḥ
sāntvanopāyās teṣu kovidaḥ, yataḥ saṅkarṣaṇaḥ śrī-kṛṣṇena
sahāpṛthag-bhūta ity arthaḥ \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** saṅkarṣaṇa iti \| atra
kṛṣṇasya sandeśair iti tṛtīyānirdeśena sādhakatamatva-prāpter idaṁ
gamyate yady apy asau bhagavān sarvathā samarthaḥ tathā saṅkarṣaṇaḥ
śrī-kṛṣṇa-jyeṣṭha-bhrātṛtvena gaurava-viṣayaḥ tathā nānānunayakovidaḥ
nānā-vidheṣu sāntvanopāyeṣu paṇḍitaḥ tenānunayenārabdhasāntvana ity
arthaḥ \| tathāpi kṛṣṇasya svabhāvata eva sarveṣām api cittākarṣakasya
kim uta tāsām ity evaṁ rūpasya sandeśair eva tāḥ sāntvayāmāsa yato
hṛdayaṅgamaiḥ tair eva tāsāṁ hṛdayābhyantaraṁ praviśya drāvakaiḥ tatra
hetustā ity eva yāḥ khalu tādṛg unmādavaśyā api kaccid āsta ity anena
padyena tat-sukhād eva tadīya-hita-varga-sukhād eva ca sukhaṁ manyamānāḥ
yāś ca api vety ardhena sva-kartṛka-prāktana-tat-sevāyās
tat-kartṛka-smaraṇa-mātreṇa kṛtārthaṁ manyamānāḥ yāś ca mātaram ity
anena samprati tad arthaṁ sākṣād eva mātrādikaṁ sarvam api tyaktavatyaḥ
tac ca svayaṁ tasmai taj-jyāyase nivedya sveṣāṁ tad eka-niṣṭhatvaṁ
darśitavatyaḥ yāś ca tān ity ardhena sveṣāṁ tu tasminn avicala sauhṛdyaṁ
vijñāpitavatyaḥ yāś ca kathaṁ nvity ardhena svīya-bhāvasya tad
eka-niṣṭhatva-kaimutyāya astryantara-bhāvam api pramāṇīkṛtavatyaḥ yāś ca
kathaṁ nu gṛhṇantīty ardhāntareṇa tasyānavasthitātmatvaṁ kṛtaghnatvañ ca
darśayitvā sveṣāṁ tad avyabhicāritvaṁ niścitavatyaḥ yāś ca gṛhṇantīty
ardhāntareṇa sveṣāṁ tad eka-hṛta-cittatvaṁ sūcitavatyaḥ \| yāś ca kiṁ
nas tat-kathayety uktyā mahā-tad-viraha-duḥkhā-sahiṣṇutayā
sva-mamaḥkaṭhinībhāvāya nivṛtta-prāyā api iti prahasitam iti
manīndra-vacanena praty ata tadīya-sneha-vāridhi-magnatayā
labdha-dra\[vā\]vyā ity avagatās tādṛśyas tāḥ
āstāntāvad-dhenuka-badhānta-sandhyām ārabhya kuru-kṣetra-gamanāvadhi
tāsāṁ tad eka-jīvanatva-varṇanety arthaḥ \| ekādaśe ca rāmeṇa sārdham
ity-ādibhiḥ śrī-bhagavatā svayaṁ tat-tad anurāga-vistāraṇayā
svaika-prāpti-kathanayety arthaḥ \| ata evottarattra gopīnām ity
atrābhiyuktānāmanyā eva matā iti tair vyākhyāsyate tatra
śrī-saṅkarṣaṇasyānunayāḥ prathamataḥ śāstrāvalokanakalā tataḥ saślāghā
tānirvedanākarṇanā tataḥ saprema-tad-viṣayaka-nijānukampāvarṇanā tataḥ
sānutāpatad āgamana-vilambakāraṇanānopadrava-sūcanā tataḥ
sayuktika-śapatha-tadānayana-pratijñā tato yuṣmākam īdṛśārtirodanaṁ
śrutvā sa tu prāṇa-koṭi-priyatamo bahutaraṁ duḥkhaṁ prāpsyatīti
vibhīṣikety evaṁ rūpāḥ śrī-kṛṣṇa-sandeśānāṁ hṛdayaṅgamatvaś ca
śrī-parāśareṇa viśiṣya dośatam---

> sandeśaiḥ sāma-madhuraiḥ prema-garbhair agarvitaiḥ \|
>
> rāmeṇāśvāsitā gopyaḥ kṛṣṇasyātimanoharaiḥ \|\| \[vi.pu. 5.24.20\] iti
> \|

atra sāmnā stuti-pūrvakāśvāsanena madhuraircabhirucitaiḥ stutiś cātra na
pārayehaṁ niravadya-saṁyujām ity-ādirītikā āśvāsanam acirān-mām
upaiṣyatha ity evaṁ vidham prema-garvatvaṁ yat-tv ahaṁ bhavatīnāṁ vai
ity-ādi-lakṣaṇam astitvaṁ tad-vā pratiyātu sādhunā ity-ādi-prakāram ante
ca
pūrvavan-nitya-śrī-kṛṣṇa-saṁyogamaya-prakāśa-viśeṣa-vyañjanayāti-manoharair
ity arthaḥ \|

kiṁ ca, yas tāḥ svayaṁ nāmnā saṅkarṣaṇaḥ sāntvayāmāsa sa madhye madhye
śrī-kṛṣṇam api manasaiva samākṛṣya rahasi kāścit prati kadācid
anubhāvayatīti tathā sa ity arthaḥ \| ata eva sāntvayāmāseti suṣṭhu
ghaṭate evam evāsya vakṣyamāṇasv apriyābhiḥ krīḍāpi yuktā syāt tatra
tatra hetuḥ bhagavān sarvajñatvāt \| tāsu tan-nitya-preyasotvasya
tattvajña-sukha-sarvaśakti-yukta ity arthaḥ \| anyathā vyākhyāne tu
dvārakāyām api maryādālopaḥ prasajjyeta ity alam ativistareṇa \| evaṁ
sandeśa-prasthāpanena tasmin tasya śrī-kṛṣṇasya sakhyāṁśo\'pi darśitaḥ
\| sa ca yuktaḥ ati-samāna-vayastvād-bālyam ārabhya sahavihārāc ca
gopyantareṇa bhujayor api yatspṛhāḥ śrīḥ iti vinayokti-darśanāt
śaṅkhacūḍā-vadhādau tathā dṛṣṭatvāc ca agrajatvāṁśastu daśamīm iva daśāṁ
gatānāṁ tāsāṁ rakṣaṇārtham asphurann evāsīt \|\|16\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** hṛdayaṅgamair iti
prakaṭa-līlopadeśa-paryantatvāt sandeśa-viśeṣaṇāni caitāni
śrī-viṣṇu-purāṇe---

> sandeśaiḥ sāma-madhuraiḥ prema-garbhair agarvitaiḥ \|
>
> rāmeṇāśvāsitā gopyaḥ kṛṣṇasyātimanoharaiḥ \|\| \[vi.pu. 5.24.20\] iti
> \|

saṅkarṣaṇaḥ madhye madhye śrī-kṛṣṇam api manasi samākṛṣya darśayatīti ca
tathety arthaḥ \| tāḥ śrī-kṛṣṇa-preyasīḥ gopīnāṁ gopyantareṇa bhujayor
ity anusāreṇa śaṅkhacūḍa-vadhādimahorikā-vihāre śrī-kṛṣṇa-preyasībhiḥ
samvalitānāṁ tat-preyasīcarīṇāṁ gopī-viṣeṣaṇām ity arthaḥ \| atra ca
śrī-kṛṣṇasyānumate sthita iti kāraṇaṁ yojyaṁ pūrvaṁ hy anena tāsām
aṅgasaṅgo na varṇitaḥ kintv anurāgamānaṁ tataś ca tad arthaṁ
rakṣita-kaumārāsu tāsu ca kṛpayāsau tathā prārthitavān iti kṣapāsv iti
parama-guptatvaṁ vyañjitam \|\|16-24\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** saṅkarṣaṇas tā ity-ādi \|
tāḥ kṛṣṇa-parigṛhītāḥ kṛṣṇasya sandeśaiḥ sāntvayāmāsa \| nanu, kathaṁ
sandeśenaiva sāntvanam ity āha---hṛdayaṅgamaiḥ \| acirād eva me darśanaṁ
bhaviṣyatīty ādiko ya āśvāsas tena hṛdayaṅgamaiḥ \| nānānunayāḥ kṛṣṇasya
ye ye nānānunayās teṣu kovidaḥ paṇḍitaḥ \| tasyaikasyāpi smṛtir na
jātety arthaḥ \|\|16\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kṛṣṇasya sandeśair iti
uddhavasya dāsya-bhāvaḥ saṅkarṣaṇasya vātsalya-bhāvaś ca kṛṣṇena na
gaṇitaḥ kintubhayor anayoḥ sakhya-bhāva eva sandeśa-preṣaṇa-hetur abhūd
iti jñeyaṁ bahu-vacanena kaścit sandeśo jñāna-garbhaḥ kaścid
anunaya-garbhaḥ kaścit prabhāva-garbha ity evaṁ bahava eva sandeśāḥ
hṛdayaṅgamair iti rahasyatvāt sarvatra prakāśayitum anarhair iti bhāvaḥ
\| nānānunaya-kovida iti bho vatsāḥ samāśvasita sāmpratam aham eva
dvāravartī gatvā balād eva tam iha āneṣyāmi nāham uddhava iva tad adhīna
eva kevalam iti sva-prauḍhim ajñāpaka ity arthaḥ \|\|16\|\|

**\...**

**\|\| 10.65.17 \|\|**

**dvau māsau tatra cāvātsīn madhuṁ mādhavam eva ca \|**

**rāmaḥ kṣapāsu bhagavān gopīnāṁ ratim āvahan \|\|**

**śrīdhara-svāmī (bhāvārtha-dīpikā) : madhuṁ** caitram \| **mādhavaṁ**
vaiśākham \| **gopīnāṁ ratim** iti śrī-kṛṣṇa-krīḍā-samaye'nutpannānām
atibālānām anyāsām ity abhiyukta-prasiddhiḥ \|\|17\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tatra** vraje \|
*abhiyukta-prasiddhis* tatpara-prasiddhiḥ kiṁ-vadanty astīty arthaḥ \|
abhiyuktaḥ parai ruddhe tat-pare tv abhidheyavat iti medinī \|
**gopīnāṁ** gopy-antarāṇām ity evārthaḥ \| nānā-vācaka-śabdānāṁ yukta
evārtho gṛhyate saindhavam ānayetivat \| na hi sarvatra gopī-śabdena
śrī-kṛṣṇa-preyasya eva gṛhītā iti niyamaḥ \| gopyaś cākarṇya muditā
yaśodāyāḥ sutodbhavam \[bhā.pu. 10.5.9\] iha, gopyas tūrṇaṁ samabhyetya
\[bhā.pu. 10.6.18\] iti, ruditam anuniśamya tatra gopyaḥ \[bhā.pu.
10.7.25\] iti, kṛṣṇasya gopyo ruciraṁ vīkṣya kaumāra-cāpalam \[bhā.pu.
10.8.28\] iha, gopy ādade tvayi kṛtāgasi dāma \[bhā.pu. 1.8.31\] iha ca,
tathā pariṣvaktaś cirotkaṇṭhair mopair gopībhir eva ca \[bhā.pu.
10.65.2\] ity atra ca vyabhicārāt \| na ca pūrvottarāṇāṁ
prasaṅga-prāptatvenaikatvam āśaṅkyam, yathā tat-prāptatamatve\'pi
svāyambhuvārambha-gata-pṛthivī-majjanenaiva
svar-jāta-hiraṇyākṣa-vadhānupapattyā tan-majjanam anyad eva
samarthanīyaṁ tathehāyukta-prāg utkānyathānupapattyā pūrvābhyastā etā
anyā eveti tasmāt prakaraṇam idam evāvatāryam \| evaṁ kṛṣṇa-priyāḥ
suṣṭhu sāntvayitvaiva yāḥ khalu kumāra-gatena gopyo'ntareṇa bhujayoḥ ity
anena yā anubhūtāstā eva grāhyāḥ \|\|17\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : gopīnāṁ ratim āvahann**
ity-ādi \| **gopīnāṁ** pūrva-parigṛhītānām \| evaṁ strī-gaṇair ity api
\|\|17-34\|\|

---------------------------------------------------------------------------------------------------------------------

**dvau māsau tatra cāvātsīn madhuṁ mādhavam eva ca \|**

**rāmaḥ kṣapāsu bhagavān gopīnāṁ ratim āvahan \|\|**

**sanātana-gosvāmī (bṛhad-vaiṣṇava-toṣaṇī) :** evaṁ prāk
śrī-kṛṣṇaika-priyās tāḥ sāntvayitvā nijāgamana-mukhya-prayojanaṁ
vidhāyātmano vraja-janaika-priyatādikaṁ darśayann anyāś ca vasante
ramayāmāsety āha---dvāv iti \| tv arthe cakāro bhinnopakramāt, eva api,
mādhavam api, cakārād anyāni ca katicid-dināni madhu mādhavam iti
tadānīṁ śrī-vṛndāvanasya śrī-baladeva-gamanāpekṣayā, tadānīṁ
puṣpādi-rasodrekeṇa śobhā-viśeṣaḥ sūcitaḥ \| kṣapāsu
vasanta-jyotsnāmaya-rātriṣu ratim ādya-rasam, ā samyag vahan prāpayan,
yato rāmo ratikuśala ity arthaḥ \| tatra hetuḥ---bhagavān kāma-śāstrādy
ukta-tat-tat-prakārābhijña ity arthaḥ \| anyat tair vyākhyātam \|

athavā tādṛśo\'pi sa tādṛśair api sandeśaiḥ sāntvayāmāsa kim---kākvā api
tu sāntvayituṁ nāśaknod ity arthaḥ \| yatas tāḥ
śrī-kṛṣṇa-virahānyastāturās tad-darśanaika-lālasākulā ity arthaḥ \| api
ca, ataḥ kṣapāsu nidrākāleṣv api gopīnāṁ tāsāṁ ratiṁ sukham ā īṣad api
vahan prāpayituṁ dvau māsau cāvātsīt \| cakārāt kiñcid adhikau, tadānīṁ
tāsāṁ virahārtibharotpatte, yato bhagavān parama-dayāluḥ \| kiṁ ca,
rāmaḥ sarva-sukhakaraḥ \|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tad evaṁ tā ity asya vyākhyā
praghaṭṭakānusāreṇa tam evālambamānānām abhiyuktānāṁ mata-prāmāṇyena ca
dvāvity atra gopīnām iti tad ekam ati-gatibhyas tv aparāsāṁ
gopyantarāṇām ity evārthaḥ \| sāmānya-viśeṣa-vācakāḥ śabdāḥ
prasaṅgavaśād eva tat-tat-pratipādayanti yathā brāhmaṇā nāvamantavyā ity
ukte sarve te gṛhyante brāhmaṇāvaraṇīyā ity ukte tat-tat-karmaṇi yogyā
eva te vriyante na tu sarve na cānye tad-vat nānā-vācaka-śabdānām arthaḥ
khalu yukta eva gṛhyate saindhavamānayetivat \| nahi sarvatra
gopī-śabdena śrī-kṛṣṇa-preyasya eva tā gṛhītā iti niyamaḥ gopyaś
cākarṇya muditā yaśodāyā \| sutodbhavam ity atra gopyastuṇaṁ samabhyetya
ity aty atra ruditam anuniśamya tatra gopyaḥ ity atra kṛṣṇasya gopyo
ruciraṁ vīkṣya kaumāra-cāpalam ity atra gopyādade tvayi kṛtāgasi dāma
ity atra prasādaṁ lebhire gopya ity atra ca tathātraiva pariṣvaktaś
cirotkaṇṭhair gopībhir eva ca ity atra vyabhicārāt \| na ca
prasaṅga-prāptatvenātra pūrvottarāṇām ekatvam āśaṅkayaṁ kiṁ tu yathā
pañcama-skandhe kṣetrajña etā manaso vibhūtīḥ iti kṣetrajña ātmā puruṣaḥ
purāṇaḥ ity avyavahite\'pi padya-dvaye kṣetrajña-śabdo
jīvātma-paramātmakatvena pṛthag eva vyākhyātī yathā ca
svāyambhuvārambha-gata-pṛthivīmajjanenaiva svatāntar
jāta-hiraṇyākṣa-vadhānupapattyā tan-majjanam anyad eva samarthanīyaṁ
tathā tā ity atroktāḥ prāg uktānyathānupapattyā pūrvābhyastā etā anyā
eva vyākhyāntare tu dvārakāyām api maryādā-lopaḥ prasajjetety alam
ativistareṇa \| tasmāt prakaraṇam idam evam avatāryam evaṁ
śrī-kṛṣṇa-priyāḥ suṣṭhu sāntvayitvā yāḥ khalu kaumāra-gatena
gopyantareṇa bhujayor ity anena śrī-kṛṣṇa-parihāsena bhāvitad
aṅga-saṅgatve'pi siddhatayā sūcitāḥ, yāś ca
śaṅkhacūḍa-vadha-samaya-horikā-krīḍāyāṁ śrī-kṛṣṇa-preyasī-samvalitatayā
vaṇitās tāś ca prāg aśru-tat-tad aṅga-saṅgās tad artha-rakṣitakaumārāḥ
kṛṣṇasyānumate sthita ity anusāreṇa tat-prārthanayā sāntvayāmāsety
āha---dvāv ity-ādinā \| ca-kārovān-vācaye suhṛd-didṛkṣur utkaṇṭha ity
uktatvān-mukhyatayā suhṛdāṁ darśanam eva vāñchitam āsīn ānuṣaṅgikatayā
gopī-viśeṣāṇāṁ ratiṁ cāvahann ity arthaḥ \| kṣapāsv iti parama-guhyatvaṁ
vyañjitam \| ata eva yamunopavana iti dūranayanaṁ ca rāma iti
ramaṇa-yogyatā-vyañjakaṁ tatrāpi bhagavān iti tatrāpy anekāsām
\|\|17\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** *na vyākhyātam.*

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** gopīnāṁ ratim āvahann
ity-ādiṣu gopīnāṁ sva-parigṛhītānām \| evaṁ strī-gaṇair ity atrāpi tathā
\|\|17-34\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** madhuṁ caitraṁ mādhavaṁ
vaiśākhaṁ gopīnāṁ ratim iti śrī-kṛṣṇa-krīḍā-samaye\'nutpannānām
atibālānāñcānyāsām ity abhiyukta-prasiddhir iti śrī-svāmicaraṇāḥ
śaṅkhacūḍa-vadha-samaya-horikā-krīḍāyāṁ yāḥ kṛṣṇa-preyasīsamvalitatayā
rāma-preyasyāpi nirdiṣṭās tāsām evety asmat-prabhucaraṇāḥ \|\|17\|\|

**\...**

**\|\| 10.65.18 \|\|**

**pūrṇa-candra-kalā-mṛṣṭe kaumudī-gandha-vāyunā \|**

**yamunopavane reme sevite strī-gaṇair vṛtaḥ \|\|**

**śrīdhara-svāmī (bhāvārtha-dīpikā) :** pūrṇa-candrasya kalābhir
marīcibhir āmṛṣṭe ujjvale \| kaumudī-gandha-vāyunā kumudvatīnāṁ
gandha-vātena sevite \| yad vā kaumudī-śabdena tad-vikāsitāni kumudāni
lakṣyante \| kumuda-gandha-vātenety arthaḥ \|\|18\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kalā vṛddhim arīcyoś ca
kalā rakṣaṇa-māyayoḥ iti dharaṇiḥ \| kumudāni santyāsv iti kaumudāḥ
sarasyas tāsāṁ kumudvatīnām ity arthaḥ \| atrārtha kumudānāṁ gandhasya
kumudvatīṣv āropāt-sauṣṭhavānupalabdher arthāntaram āha---yadveti \| ity
artha iti---ayam artho'pi lakṣaṇālabdhatvāt-prāktanārtha-sadṛśo yady apy
asti tathāpi kumudvatīnāṁ gandhāsambhavād arthānupapattyā
lakṣaṇaivociteti svāmi-caraṇāśayaḥ \|\|18\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kathapavātsīt-tad
āha---pūrṇeti \| śrī-rām asya prīty arthaṁ śrī-vṛndāvana-śobhārthaṁ vā,
tadānīṁ nityaṁ pūrṇa-candrodayāt strīgaṇaiḥ śrī-kṛṣṇaramitetaraiḥ, te ca
tair vyañjitā eva, anyac-ca vyākhyātam \| yad vā, kaumudī śāradī
jyotsnāmayī rātriḥ, tathā ca koṣe---kaumudī candrikā proktā kārtikasya
ca pūrṇimā iti , tasyām iva kumudādi-sambandhī yo gandhas tad-yuktena
vāyuneti \|\|18\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tad eva viśiṣya
barṇayati---pūrṇeti \| śrī-rāmasyecchayā tadā sadā rahasi
pūrṇa-candra-viśeṣodayāt \|\|18\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** pūrṇa-candrasya kalābhiḥ
kaumudībhir āmṛṣṭe ujjvale \| kaumudīnāṁ kaumudī-vikasitatvāt
kumudvatīnāṁ gandhavad vāyunā sevite yamunopavane śrī-rāma-ghaṭṭayā
prasiddhe sthale kiṁ tu yatra śrī-kṛṣṇena rāsa-krīḍā kṛtā tat-sthalam
api rāmeṇa dūrataḥ parihṛtam \|\|18\|\|

**\...**

**\|\| 10.65.19-23 \|\|**

**varuṇa-preṣitā devī vāruṇī vṛkṣa-koṭarāt \|**

**patantī tad vanaṁ sarvaṁ sva-gandhenādhyavāsayat \|\|**

**taṁ gandhaṁ madhu-dhārāyā vāyunopahṛtaṁ balaḥ \|**

**āghrāyopagatas tatra lalanābhiḥ samaṁ papau \|\|**

**upagīyamāna-carito vanitābhir halāyudhaḥ \|**

**vaneṣu vyacarat kṣīvo mada-vihvala-locanaḥ \|\|**

**sragvy eka-kuṇḍalo matto vaijayantyā ca mālayā \|**

**bibhrat smita-mukhāmbhojaṁ sveda-prāleya-bhūṣitam \|\|**

**sa ājuhāva yamunāṁ jala-krīḍārtham īśvaraḥ \|**

**nijaṁ vākyam anādṛtya matta ity āpagāṁ balaḥ \|**

**anāgatāṁ halāgreṇa kupito vicakarṣa ha \|\|**

**śrīdhara-svāmī (bhāvārtha-dīpikā) :** vāruṇī sudhayā sahotpannā madirā
\|\|19-20\|\| kṣībo mattaḥ \|\|21\|\| sveda eva prāleyaṁ himaṁ tena
bhūṣitam \|\|22\|\| matto'yam ity anādṛtyānāgatām āpagāṁ nadīm
\|\|23\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** adhyavāsayat sugandhitaṁ
cakāra \| prākṛta-madirāto vailakṣaṇyam āha---devī devatā-rūpā
lakṣmī-sahodarītvād iti bhāvaḥ \|\|19\|\|

tam apūrvam \| yatra vṛkṣāt-patati tatrety arthaḥ \| mahelā lalanā rāmā
iti dharaṇiḥ \|\|20\|\|

vanyante sevyante kāmibhir iti vanitāḥ striyaḥ \| vana sambhakto karmaṇi
ktaḥ \|\|21 \|\|

baijayantyā pañca-ratna-racitayā \|\|22\|\|

ayaṁ balo matta iti hetor anāgatām aprāptām \| mat tasya vākyaṁ na
pramāṇaṁ yato nadīm apy āhvayate \| maj-jale vijihīrṣā cet tarhi svayam
evāgacchatv ity anādṛtyānāgatām \|\|23\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** devī
amṛta-mathanotpannatayā lokātītā, madirādhiṣṭhātrī devatā vā, vāruṇīti
varuṇodbhutatvādinā tad ākhyayaiva prasiddha tvāt \| tathā ca
śrī-hari-vaṁśe taṁ prati tasyā eva vākyam samīpaṁ preṣitā pitrā varuṇena
tavānagha iti vṛkṣa koṭarāt śrī-vṛndāvana-kandara-kuharāt patantī
dhārā-rūpeṇa adhi adhikam avāsayad iti, svata eva pūvvaṁ
vicitra-saurabhya-vāsitam adhunā svakīyena gandha-viśeṣeṇa vāsitam
akarod ity arthaḥ \|\|19\|\|

upa tad-dhārāntikam āgataḥ sannati-tṛṣṇayā tatra tat-sthāna eva papau
tan-madhu \| bala iti sat-pānādhikye sāmarthyam \| tathā balāt strīṇāṁ
tat-pāyanañ ca sūcayati-halāyudha iti skandhanyasta-lāṅgalābhiprāyeṇa,
tat-prayojanañcāgre vyakta bhāvi \| madena svabhāvato madya-pānād vā,
mattatayā vihvale ghūrṇite locane yasya saḥ \|\|20-21\|\|

sragvī mālā-nirmitaika-karṇābharaṇavān ity arthaḥ \| yad vā,
āpīḍādi-rūpeṇānekānya-mālā-yukto vaijayantyā ca pañca-varṇayā viśiṣṭaḥ
\| smita-yuktaṁ mukhāmbhojaṁ bibhrat \| dhāraṇasya viśeṣaṇe tātparyam \|
sa ca viśeṣato varṇitaḥ śrī-hari-vaṁśe---

> śirasā cāru-keśena kiñcid āvṛtta-maulinā \|
>
> śravaṇaikāvalambena kuṇḍalena virājitā \|\|
>
> candanārdreṇa pītena vana-mālāvalambinā \|
>
> vibabhāv urasā rāmaḥ kailāseneva mandaraḥ \|\|
>
> nīle vasāno vasane pratyagraja-dala-prabhe \|
>
> rarāja vapuṣā śubhras timiroghair yathā śaśī \|\|
>
> lāṅgalenāvasaktena bhujagābhoga-vartinā \|
>
> tathā bhujāgra-śliṣṭena musalena ca bhāsvatā \|\|
>
> sa matto balināṁ śreṣṭho rarājāghūrṇitānanaḥ \|

śaiśirīṣu triyāmāsu yathā svedālasaḥ śaśī \|\| \[ha.vaṁ. 2.46.25-29\]
iti \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** devī tan-madirādhiṣṭhātrī
vāruṇī varuṇa-kanyā saiva vṛkṣa-koṭarāt
śrī-vṛndāvana-kadamba-kuharād-dhārā-rūpeṇa patantīty
adhiṣṭhānādhiṣṭhātyor abhedena nirdeśo nadyādivat, sa ca dvayor api
lābha-vivakṣayā asyā vāruṇyā niṣiddha-vāruṇī-bhinnatva-sūcanāya ca tathā
hari-vaṁśe taṁ prati tasyā eva vākyaṁ samīpaṁ preṣitā pitrā varuṇena
tavānagha iti adhyavāsayat sva-saurabhyena pūrvato\'py adhika vāsayāmāsa
\|\|19 \|\|

tatrety atitṛṣṇayā tatra sthāna eva tan-madhu papau bala iti
balāvirbhāva-viśeṣa balāt strīṇāṁ tat-pāyanaś ca sūcayati \|\|20\|\|

halāyudha iti skandhanyastalāṅgalatvābhiprāyeṇa tat-prayojanaṁ cāgre
vyaktaṁ bhāvi \| madena vihvale ghṛṇite locane yasya saḥ \|\|21\|\|

sragvīti sārdhakam āpīḍādi-rūpeṇāneka-mālā-yuktaḥ vaijayantyā ca
pañca-varṇayā lakṣitaḥ smita-yukta mukhāmbhoja bibhrat dhāraṇasya
viśeṣeṇa tātparya, sa ca viśeṣato vaṇitaḥ śrī-hari-vaṁśe---

> śirasā cāru-keśena kiñcid āvṛtta-maulinā \|
>
> śravaṇaikāvalambena kuṇḍalena virājitā \|\|
>
> candanārdreṇa pītena vana-mālāvalambinā \|
>
> vibabhāv urasā rāmaḥ kailāseneva mandaraḥ \|\|
>
> nīle vasāno vasane pratyagraja-dala-prabhe \|
>
> rarāja vapuṣā śubhras timiroghair yathā śaśī \|\|
>
> lāṅgalenāvasaktena bhujagābhoga-vartinā \|
>
> tathā bhujāgra-śliṣṭena musalena ca bhāsvatā \|\|
>
> sa matto balināṁ śreṣṭho rarājāghūrṇitānanaḥ \|

śaiśirīṣu triyāmāsu yathā svedālasaḥ śaśī \|\| \[ha.vaṁ. 2.46.25-29\]
iti \|\|22\|\|

nijam ity atra naitīti pāṭhaḥ kvacit \| sa duranvayaḥ svāmya-sammataś ca
\|\|23\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** devī tan-madirādhiṣṭhātrī
vāruṇī varuṇa-kanyā saiva vṛkṣa-koṭarāt kadamba-kuharād dhārā-rūpeṇa
patantī \| tathā ca hari-vaṁśe taṁ prati tasyā vākyam---samīpaṁ preṣitā
pitrā varuṇena tavānagha \[ha.vaṁ. 2.41.21\] iti \| vāruṇīyaṁ sudhayā
sahotpannā madireti śrī-svāmi-caraṇāḥ \| adhyavāsayat pūrvato'py adhikaṁ
sugandhī-cakāra \|\|19-21\|\|

sveda eva prāleyaṁ hmas tena bhūṣitam \|\|22\|\|

matta iti mat tasya vacanaṁ na pramāṇaṁ yato nadīm api mām āhvayate
madīya-jale vijihīrṣā cet svayam āyātu ity anādṛtya nāgatām \|\|23\|\|

**\...**

**\|\| 10.65.24-25 \|\|**

**pāpe tvaṁ mām avajñāya yan nāyāsi mayāhutā \|**

**neṣye tvāṁ lāṅgalāgreṇa śatadhā kāma-cāriṇīm \|\|**

**evaṁ nirbhartsitā bhītā yamunā yadu-nandanam \|**

**uvāca cakitā vācaṁ patitā pādayor nṛpa \|\|**

**śrīdhara-svāmī (bhāvārtha-dīpikā) :** āhutā āhūtā yady asmān
nāgacchasi tasmāt \| neṣye gamayiṣyāmi \|\|24\|\|

cakitā kampitā \|\|25\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** āhuteti chāndaso hrasvaḥ
\| vastutas tu pāpe nimitte lokānāṁ pāpa-nivṛtty-arthaṁ svecchayetas
tato bahudhā gāminīm ity arthaḥ \| devī ceyaṁ saṁjñā-chāyā-nyāyena
lakṣmyā vividha-mūrtivat tan-mahiṣīti jñeyam \| yamunā ceyaṁ
samudra-bhāryā \| samudrasyāpi bhagavad-vibhūtitvāt tad-bhāryā tvam api
kālindyāḥ saṅgacchata eveti \| vastutas tu dvitīya-vyūhasya bhāryeyaṁ
kāntir iti \|\|24\|\|

evam pāpe tvaṁ mām ity ādhuktaprakāreṇa \|\|25 \|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sragvī
mālā-nirmmitaika-karṇābharaṇavānity arthaḥ \| yad vā,
āpīḍādirūpeṇānekānyamālāyukto vaijayantyā ca paś cavarṇayā viśiṣṭaḥ,
smitayuktaṁ mukhāmbhojaṁ bibhrat, dhāraṇasya viśeṣaṇe tātparyam \| sa ca
viśeṣato vaṇitaḥ śrī-hari-vaṁśe---

śirasā cāru-keśena kiñcid āvṛtta-maulinā \|

śravaṇaikāvalambena kuṇḍalena virājitā \|\|

candanārdreṇa pītena vana-mālāvalambinā \|

vibabhāv urasā rāmaḥ kailāseneva mandaraḥ \|\|

nīle vasāno vasane pratyagraja-dala-prabhe \|

rarāja vapuṣā śubhras timiroghair yathā śaśī \|\|

lāṅgalenāvasaktena bhujagābhoga-vartinā \|

tathā bhujāgra-śliṣṭena musalena ca bhāsvatā \|\|

sa matto balināṁ śreṣṭho rarājāghūrṇitānanaḥ \|

śaiśirīṣu triyāmāsu yathā svedālasaḥ śaśī \|\| \[ha.vaṁ. 2.46.25-29\]
iti \|\|24\|\|

īśvaras tadāhvānādau samarthaḥ para-svacchando vā, ā samyak apa nīcair
gacchatīty āpagā tām, iti gāḍhākarṣaṇān nimna-khātenāgamana-yogyatoktā,
viśeṣeṇa gabhīratvādinā cakarṣa, yato balo valiṣṭha-śreṣṭha ity arthaḥ
\| ha sphuṭam, anyat tair vyākhyātam \| yad vā, āpagām ity
āgamanāsāmarthya sūcitam \| tathāpi vicakarṣa, kutaḥ ? matta ity
asmād-dhetoḥ, ata eva kupitaḥ \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** pāpe iti yugmakam \|
kāma-cāriṇīṁ svairiṇīṁ vastutas tu pāpe nimitte lokānāṁ
pāpa-nivarttanārthaṁ svecchayetas tato bahudhā gāminīm ity arthaḥ \|
uvācety uktvāpi vācam iti paunar uktyaṁ jalamaya-rūpeṇ eva
tad-vacanāt-tat-pādapatanāc ca vismayena devī-rūpā tu samprati
śrī-bhagavan-mahiṣī-rūpeti athavā vācam iti vāg-vaiśiṣṭya-vyañjanāya
devī ceyaṁ śrī-bhagavad-rūpānusāreṇa lakṣmyāḥ
vividha-mūrtivad-bhagavan-mahiṣī-varāyāḥ śrī-kālindyā eva saṁjñā
chāyā-nyāyena tac-chāyā-vibhūti-rūpā bhagavata eva mahā-vibhūteḥ
samudrasya bhāryā-svarūpā mūrtir ekājñeyā \| tathā ca tatraiva praty
uvācārṇavavadhūm iti tāṁ prati sambodhanaṁ ca sāgarāṅgane iti
\|\|24-25\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** evam iti yamuneyaṁ dvārakāsthāyāḥ
śrī-kṛṣṇa-paṭṭa-mahiṣyācchāyārūpaiva \| eṣaiva ca samudra-patnīti tatra
tatra prasiddhiḥ \| tathā ca hari-vaṁśe \| pratyuvācārṇava-vadhūm iti \|
tāṁ prati sambodhanaś ca sāgarāṅgane \|\|25\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** āhutā āhūtā yamunā vācam
uvāceti yamuneyaṁ nadī-rūpā samudra-bhāryā kālindyā vibhūtir jñeyā na tu
sā \| tathā ca hari-vaṁśe---pratyuvācārṇava-vadhūm \[ha.vaṁ. 2.46.49\]
iti \|\|24-25\|\|

**\...**

**\|\| 10.65.26 \|\|**

**rāma rāma mahā-bāho na jāne tava vikramam \|**

**yasyaikāṁśena vidhṛtā jagatī jagataḥ pate \|\|**

**śrīdhara-svāmī (bhāvārtha-dīpikā) :** ekāṁśena śeṣākhyena \|\|26\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** jagatī bhūḥ \|\| 26\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kāma-cāriṇī svairiṇīm,
vastutas tu pāpe nimitte lokānāṁ pāpa-nivartanārthaṁ svecchayetas tato
bahudhā gāminīm ity arthaḥ \|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** rāma he jagad-ramaṇa ! ato
māṁ pīḍayituṁ nāhasīti bhāvaḥ \| vīpsā bhītatvāta kim vā, krudhasya
tasyābhimukhīkaraṇamaya-dainyāta \| he mahā-bāho parama-baliṣṭha !
vikramaṁ prabhāvaṁ na jāne na jñātuṁ ṣaktāsmīty arthaḥ \| tatra hetuḥ,
yasyeti atra ṣaṣṭhī-nirdaśād ekāṁśasyaiva kartṛtvaṁ lakṣyate ata
ekāṁśatvam avatāra-viśeṣatvam eva na tv aṅga-viśeṣatvaṁ tathā ca sati
yac-chabdasya kartṛtve prāpte tṛtīyānirdeśa eva syād iti vicārya tair
api vyākhyātaṁ śeṣākhyeneti jagatī pṛthvī viśeṣeṇānāyāsena ghṛtāstīti
śeṣā \| kim arthaṁ he jagataḥ pate jagad-rakṣārtham ity arthaḥ \|
mādṛśa-nadī-samudrādi-dhāriṇī dharaṇī yasyaikāṁśena vidhṛte
tad-vikrama-jñānaṁ mādṛśām aśakyam eva syād iti bhāvaḥ \|\|26\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** rāma rāma iti \|\|26-28\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ekāṁśena śeṣākhyena
\|\|26\|\|

**\...**

**\|\| 10.65.27-28 \|\|**

**paraṁ bhāvaṁ bhagavato bhagavan mām ajānatīm \|**

**moktum arhasi viśvātman prapannāṁ bhakta-vatsala \|\|**

**tato vyamuñcad yamunāṁ yācito bhagavān balaḥ \|**

**vijagāha jalaṁ strībhiḥ kareṇubhir ivebha-rāṭ \|\|**

**śrīdhara-svāmī (bhāvārtha-dīpikā) :** vijagāha avagāhanaṁ kṛtavān
\|\|27\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** paraṁ bhāvaṁ
pāramaiśvaryam \| moktuṁ tyaktum \| viśvātman-sarvādhāra \|\|27\|\|

tataḥ prārthanātaḥ \|\|28\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vārca kāku-yuktāṁ dīnām
\| yad vā, cakitāyā bhītāyāḥ striyo yā vāk tām, yadunandanam iti
śrī-kṛṣṇāgrajatvādinā tasya pādayoḥ patanaṁ yogyam eveti \| he nṛpeti ca
nṛpād-bhītānāṁ prajānām iva bhayāt-tasyās tad-yuktam eveti bhāvaḥ \|
evaṁ śrī-yamuneyaṁ śrī-bhagavad-rūpānusāreṇa lakṣmyā
vividha-mūrtivad-bhagavan-mahiṣī-varāyāḥ śrī-kālindyā eva vibhūti-rūpā,
bhagavan-mahā-vibhūti-samudra-bhāryā-svarūpā mūrtir ekā jñeyā \| tathā
ca tatraiva śrī-hari-vaṁśe pratyuvācārṇava-vadhūm \[ha.vaṁ. 2.46.49\]
iti , tāṁ iti , tāṁ prati tat-sambodhana sāgaraṅgame \[ha.vaṁ. 2.46.51\]
iti \|\|27\|\|

rāma he jagad-ramaṇa ! ato māṁ pīḍayita māhasīti bhāvaḥ \| vīpsā
bhītatvāt \| kiṁ vā, kruddhasya tasyābhimukhīkaraṇārtham, mahā-bāho ! he
parama-baliṣṭha ! vikrama prabhāvaṁ na jāne, na jñātuṁ śaktāsmīty arthaḥ
\| tatra hetuḥ---yasyeti \| jagatī pṛthvī, viśeṣeṇa
līlā-tapatravadanāyāsādinā dhṛtāstīti śeṣaḥ \| kim artham ? he jagataḥ
pate ! jagad-rakṣārtham ity arthaḥ\|
mādṛśānanta-nadī-nada-samudra-sarvatādisahitā pṛthvī yasyekāṁśena
vidhriyate, tad-vikrama-jñāne\'tidūravartti-duṣṭa-jaḍa-janasyāśaktar ity
arthaḥ \|\|28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ata eva paraṁ bhāvaṁ
mahāsaṅkarṣaṇatva-lakṣaṇaṁ svabhāvaṁ tac ca tvayā jñāyata evety āha,
bhagavan he sarvajñeti tatra hetuḥ viśvasya ātman paramātmann iti ato
vikarṣaṇān-moktum arhasi nanu, mad ājñā-laṅghinī tvāṁ kuto muñce\'haṁ
tatrāha---prapannāṁ śaraṇāgatāṁ prapannajane ca tava kṛpevocitety
āha---he bhakta-vatsaleti \|\|27 \|\|

viśeṣeṇa samāśvāsana-pūrvaka mamuñcat tathā tatraiva śāntiṁ vraja
mahā-bhāge gamyatāṁ ca yathā-sukham ity-ādi vimocanena dūrākṛṣṭir api
dhvanitā \| tathā ca tatraiva vṛndāvanasya madhye tu sā nītā yamunā nadī
iti \| śrī-viṣṇu-purāṇe ca---

> sā kṛṣṭā tena sahasā mārgaṁ santyajya nimnagā \|
>
> yatrāste baladevo\'sau plāvayāmāsa tad vanam \|\| \[vi.pu. 5.25.11\]

iti jalaṁ tatrāgataṁ nadī-bhāgam \|\|28\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** paraṁ bhāvaṁ
mahā-saṅkarṣaṇatva-rūpaṁ tat-svarūpam \|\|27-28\|\|

**\...**

**\|\| 10.65.29 \|\|**

**kāmaṁ vihṛtya salilād uttīrṇāyāsitāmbare \|**

**bhūṣaṇāni mahārhāṇi dadau kāntiḥ śubhāṁ srajam \|\|**

**śrīdhara-svāmī (bhāvārtha-dīpikā) :** uttīrṇāya nirgatāyāsitāmbarādīni
kāntir dadau \| kāntir lakṣmīḥ \| yathoktaṁ vaiṣṇave---

> varuṇa-prahitā cāsmi mālām amlāna-paṅkajām \|
>
> samudrāgre tathā vastre nīle lakṣmīr ayacchata \|\| \[vi.pu. 5.25.16\]
> iti \|

hari-vaṁśe ca balaṁ prati lakṣmī-vākyam---

> jāta-rūpa-mayaṁ caikaṁ kuṇḍalaṁ vajra-bhūṣaṇam \|
>
> ādi-padmaṁ ca padmākhyaṁ divyaṁ śravaṇa-bhūṣaṇam \|
>
> devemāṁ pratigṛhṇīṣva paurāṇīṁ bhūṣaṇa-kriyām \|\| ity-ādi \|\|29\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :**

> kānti-lakṣmī ramā māyā vārdhijā viṣṇu-vallabhā \|
>
> vibhūtibhir bhūti-padmā mā himāṁśu-bhaginī śubhā \|\| iti dharaṇiḥ \|

vaiṣṇave viṣṇu-purāṇe \| asmai balāya \| mudrā latādi-cihnam, tat-sahite
samudre ābhāte ity ābhe te ca te samudrābhe \| yad vā, mudrābhi-rāmā
mudrābhā, tayā sahite samudrābhe \| jāta-rūpaṁ suvarṇam \| vajro
hīraka-maṇiḥ \| ādi-padmam mahā-padmaś ca padmaś ca ity atra
nidhigaṇanāyāṁ padmasyādi-mahā-padmosti, tena tad adhiṣṭhitakam alaṁ
dadau \| tac ca padmākhyaṁ karṇa-bhūṣaṇam ucyate, tad api devānām
evāstīty āha---divya-śravaṇa-bhūṣaṇam iti pratīyata iti \| paurāṇīṁ
prāktana-śeṣa-rūpa-deva-deha-sambandhinīm \|

> kadamba koṭare jātā nāmnā kādambarīti sā \|
>
> rūpiṇī vāruṇī tatra devānām amatāraṇī \|\|
>
> kādambarīma mad akalaṁ viditvā kṛṣṇa-pūrvajam \|
>
> tisras tridaśa-nāryastam upatas thuḥ priyaṁvadāḥ \|\|
>
> madirā-rūpiṇī bhūtvā kāntiś ca śaśinaḥ priyā \|
>
> śrīś ca devī variṣṭhā strī svayam evāmbujadhvajā \|\|
>
> sāñjalipragrahā devī rohiṇeyam uṣasthitā \|
>
> vāruṇyā sahitā vākyam uvāca mad avihvalam \|\|
>
> balaṁ jayasva devānāṁ baladeva divīśvara \|
>
> ahaṁ te dayitā kāntā vāruṇī samupasthitā \|\|
>
> svām evāntahitaṁ śrutvā śāśvataṁ vaḍavāmukhe \|
>
> kṣīṇapuṇyeva vasudhāṁ paryemi vimalānana \|\|
>
> puṣpa-cakrānulipteṣu kesareṣitaṁ mayā \|
>
> atimukteṣu cākṣobhya puṣpa-stabakavatsu ca \|\|
>
> ahaṁ kadamba-mālīnā meghakāle mukhapriyā \|
>
> tṛṣitaṁ mārgamāṇā tvāṁ svena rūpeṇa chāditā \|\|
>
> sāsmi pūrṇena yogena yathaivāmṛta-manthane \|
>
> samīpaṁ preṣitā pitrā varuṇena tavānagha \|\|
>
> sā yathaivārṇava-gatā tathaiva vaḍavāmukhe \|
>
> tvayopabhoktum icchāmi saṁmatas tvaṁ hi me guroḥ \|\|
>
> na tvānanta parityakṣye bhartsitāpi tvayānagha \|\|
>
> nāhaṁ tvayā vinā lokānutsahe deva sevitum \|
>
> ādipadmaṁ ca padmaṁ ca divyaṁ śravaṇabhūṣaṇam \|\|
>
> samudrārhāṇi nīlāni kauśeyāni ca bibhratī \|\|
>
> madirānantaraṁ kāntiḥ saṅkarṣaṇam upasthitā \|
>
> madenāgalita-śroṇī kiñcid ādhuṇitekṣaṇā \|\|
>
> provāca praṇayātkāntibaddhāñjalipuṭā satī \|
>
> jaya-pūrveṇa yogena sasmitaṁ vākyam arthavat \|\|
>
> ahaṁ candrād api guru sahasra-śirasaṁ prabhum \|
>
> svairgaṇair anuraktā tvāṁ yathaiva madirā tathā \|\|
>
> śrīś ca padmālayā devī vidheyā vaiṣṇavorasi \|
>
> rauhiṇeyorasi śubhā mālevāmalatāṁ gatā \|\|
>
> sā mālām amalā gṛhya balasyorasi daṁśitā \|
>
> padmāsyā padmahastā vai saṅkarṣaṇam athābravīt \|\|
>
> rāma rāmābhirāmas tvaṁ vāruṇyā samalaṅkṛtaḥ \|
>
> kāntyā mayā ca deveśa saṅgataś candramā yathā \|\|
>
> iyaṁ ca sā mayā mauliḥ proddhṛtā varuṇālayāt \|
>
> mūrdhni śīrṣa-sahasrasya yāte bhānurivābabhau \|\|
>
> jāta-rūpamayaṁ caika kuṇḍalaṁ vajra-bhūṣitam \|
>
> ādipadmaṁ ca padmaṁ ca divyaṁ śravaṇa-bhūṣaṇam \|\|
>
> kauśeyāni ca nīlāni samudrāhāṇi bhāvataḥ \|
>
> hārañ ca pīnataralaṁ samudrābhyantaroṣitam \|\|
>
> devemāṁ pratigṛhṇīṣva paurāṇīṁ bhūṣaṇa-kriyām \|
>
> samayaste mahābāho bhūṣaṇānām alaṅkriyā \|\|
>
> saṅgṛhya tamalaṅkāraṁ tāś ca tisraḥ sura-striyaḥ \|
>
> śuśubhe baladevo hi śāradendu-sama-prabhaḥ \|\| iti \|

atra vaḍavā-mukhe vaḍavāgni-sannidhau \| pātāle śeṣa-rūpeṇa nityaṁ
sthitaṁ tvām idānīm antarhitam \| etena rāmaḥ pūrṇa eva śeṣo na tu
śeṣāṁśa ity uktam \| paryemi paribhramāmi, anveṣayitum iti śeṣaḥ \|
puṣpa-cakraṁ vikasita-samudāyaḥ \| kesarāṇāṁ puṣpa-viśeṣāṇām eva
tenānulipteṣu kesaravatsu kusumādiṣu atimukteṣu \| bāsantī-latāsa
pūrṇena yogena sarvāṅga-sampattyā yuktā satī tvayā kartrātmanaṁ
bhoktumīhe \| guroḥ pituḥ \| kānti-mūrtimatī \| jaya-pūrveṇa yogena \|
rāma-sambodhanena he rāma tvaṁ jayeti śabdenābhimukhīkṛtyeti śeṣaḥ \|
śrīś ca vaiṣṇavyapī rāmam evānumatety āha---śrīś ceti \| danśitā
vastra-bhūṣādy alaṅkṛtā \| maulir mukuṭaḥ \| vajraṁ hīrakam \| samudro
manorathas tad arhāṇi \| bhāvato\'tyādareṇa \| bhūṣaṇānām evālaṅkriyā
tvayā na tu taistaveti bhāvaḥ \| dvitanutve\'pi tayor eka-rūpatvāt-tatra
lakṣmī-svīkāro\'pi na viruddha iti viṣṇu-parvaṇi pañca-navatitamādhyāye
varṇitam \|\|29\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ataḥ paraṁ paramaṁ tava
bhagavato bhāvaṁ bhagavattvam \| yad vā, jagatīvidhāraṇād anyaṁ
bhagavataḥ sarvaiśvarya-pūrṇasya tava bhāvaṁ māhātmyam ajānatīm tac ca
mama jñānaṁ tvayā jñāyata evety āha---bhagavan he sarvajñeti \| tatra
hetuḥ---viśvasya ātman ! paramātmann iti \| ato vikarṣaṇān-moktum arhasi
\|

nanu, mānini ! mad ājñālaṅghkāṁ tvāṁ kuto muñceyam ? tatrāha---prapannāṁ
śaraṇāgatām, prapannajane ca tava kṛpaivocitety āha---he
bhakta-vatsaleti \| athavā nanu, evaṁ jānāsy eva, kathaṁ mithyā vadasina
jāna iti ? tatrāha---param iti \| bhoktum arhasīty atra
hetuḥ---bhagavann iti \| sarvajñasyājñe kṛpā yuktaiveti bhāvaḥ \|

yad vā, he parama-dayālo ! nanu, aparādhiṣu daṇḍo yukta eveti
cet-tatrāha---viśvasyātman parama-priya ! ity aparādhas tvayā na gṛhyata
eveti bhāvaḥ \| yad vā, sarva-pravartaketi yathā niyuktāsmi, tathā
akaravam iti ko me\'parādha iti \|

nanu, evaṁ sarva-maryādā-rahitaṁ syāt ? tatrāha---bhaktavatsaleti \|
nanu, ājñālaṅginyāḥ kutaste bhaktatvam ? tatrāha---prapannāṁ pūrvaṁ
sānujasya tava jala-krīḍādi-sukha-vistāraṇena kṛta-bhaktim ity arthaḥ \|
yad vā, śrī-kṛṣṇa-mahiṣyāḥ śrī-kālindyā aṁśatvena mama
tvad-bhaktatā-siddhaḥ \| yad vā, halakhātapathena tvat-pāśrvāgamanād iti
dik \|\|29\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kāntir lakṣmyāḥ mūrti-viśeṣaḥ
śrī-viṣṇu-purāṇādau tu lakṣmīr ity aṁśenābhe dābhiprāyāt iyam eva
dvitīya-vyūhasya saṅkarṣaṇasya patnī \|\|29\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** kāntir lakṣmy aṁśā \|\|29-32\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kāntir lakṣmyā
mūrti-viśeṣaḥ \| yad uktaṁ vaiṣṇave---

> varuṇa-prahitāṁ cāsmai mālām amlāna-paṅkajām \|
>
> samudrārhe tathā vastre nīle lakṣmīr ayacchata \|\| \[vi.pu. 5.25.16\]
> iti \|

iyam eva dvitīya-vyūhasya saṅkarṣaṇasya strīti prāñcaḥ \|\|29\|\|

**\...**

**\|\| 10.65.30 \|\|**

**vasitvā vāsasī nīle mālām āmucya kāñcanīm \|**

**reje sv-alaṅkṛto lipto māhendra iva vāraṇaḥ \|\|**

**śrīdhara-svāmī (bhāvārtha-dīpikā) :** vasitva paridhāya \| āmucya
kaṇṭhe nidhāya \| candanādibhir āliptaḥ \|\|30-31\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** māhendra airāvataḥ
\|\|30\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tato dīnokteḥ
prapattervānantaram, viśeṣeṇa samāśvāsana-pūrvakam amuñcat \| tathā ca
tatraiva śrī-hari-vaṁśe śāntiṁ vraja mahā-bhāge samyatāṁ ca yathā sukham
\[ha.vaṁ. 2.46.51\] ity-ādi, yato bhagavān prapanna-vatsalā, tatrāpi
yācita! kākubhir mocanaṁ prārthitaḥ, jalaṁ hatvā ākṛṣṭayāḥ
śrī-vṛndāvanantaḥpraviṣṭāyāḥ śrī-baladevāntikāgatāyās tasyā eva, tathā
ca tatraiva vṛndāvanasya madhyena sā nītā yamunā nadī \[ha.vaṁ.
2.46.42\] iti , śrī-viṣṇu-purāṇe ca---

> sā kṛṣṭā tena sahasā mārgaṁ santyajya nimnagā \|
>
> yatrāste baladevo\'sau plāvayāmāsa tad-vanam \|\| \[vi.pu 5.25.11\]
> iti \|

bala iti strībhiḥ saha vicitra-jala-krīḍādau samarthatara iti bhāvaḥ
\|\|30\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** vasitveti spaṣṭam \|\|30\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** vasitvā paridhāya āmucya
kaṇṭhe nidhāya lipta-candanena vāraṇa airāvataḥ \|\|30\|\|

**\...**

**\|\| 10.65.31 \|\|**

**adyāpi dṛśyate rājan yamunākṛṣṭa-vartmanā \|**

**balasyānanta-vīryasya vīryaṁ sūcayatīva hi \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :**
ākṛṣṭa-vartmanākarṣaṇa-mārgeṇa upalakṣitā \|\|31\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhūṣaṇāni
vajra-khacita-svarṇaika-kuṇḍala-padmādīni, śubhām
amlāna-svarṇa-pañkaja-grathitām ity arthaḥ \| kāntiḥ śrī-yamunāyā
vikarṣaṇena mocanena santuṣṭāyā lakṣmyā mūrti-viśeṣaḥ \|
śrī-viṣṇu-purāṇādau ca lakṣmīr iti aṁśāṁśi-bhedābhāvābhiprāyeṇa \| iyam
eva dvitīya-vyūhasya śrī-saṇkarṣaṇasya patnī \|\|31\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śrī-baladeva-prītyā
tathaivādyāpi vahatīty āha---adyeti \| kṛṣṭena halakhātena varmanā
lakṣitā kim vā, tena vīryaṁ sūcayantī svāvasthāviśeṣeṇa
kiñcij-jñāpayantī ivety abuddhi-pūrvakatvāt kiñcittve hetuḥ ananteti hi
prasiddhau tathā ca tāṁ prati tasyājñā śrī-hari-vaṁśe---

> lāṅgalādiṣṭa mārgātvam imaṁ me priya-darśane \|
>
> deśam ambu-pradānena plāvayasvākhilaṁ śubham \|

yāvat sthāsyati loko\'yaṁ tāvat sthāsyati me yaśaḥ \| \[ha.vaṁ. 2.46.50,
52\] iti \|\|31\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ākṛṣṭa-vartmana
upalakṣitā \|\|31\|\|

**\...**

**\|\| 10.65.32 \|\|**

**evaṁ sarvā niśā yātā ekeva ramato vraje \|**

**rāmasyākṛṣṭa-cit tasya mādhuryair vraja-yoṣitām \|\|**

**śrīdhara-svāmī (bhāvārtha-dīpikā) :** ekeva ekaiva niśā yathā tathā \|
mādhuryair vilāsaiḥ \|\|32\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ākṣipta-cit tasya
vaśīkṛta-manasaḥ \| ekaiveti prati-rajani navanavāyamānānubhavāt
\|\|32\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** suṣṭhu alaṅkṛtaḥ
kuṇḍalādibhiḥ, lipto mṛga-madādi-paṅkena, reje aśobhata \|\|32\|\|

śrī-baladeva-prītyādyāpi śrī-yamunā tathaiva vahatītyāha---adyeti \|
kṛṣṭena halakhātena vartmanā viśiṣṭā \| kiṁ vā, tena vīrya sūcayantī
iveti \| tat-tvato gāḍhākarṣaṇena pravāha-vakra-gati-svabhāvena vā
śrī-vṛndāvanātar bhramaṇa-lobhena vānyatra gamanāśaktaḥ\| yad vā,
laukikoktirītyapekṣayā anadhikārtham, hi niścitam \|

nanu, tad-vīrya-sūcanenātmano laghutaiva paryāvasyati ? nety
āha---ananteti \| yato balasya mahattam asya vikrama-sūcanena mahimaiva
syād iti bhāvaḥ \| yad vā, tad-vīrya-sūcane hetuḥ---ananteti \|
tādṛśasya tasyājñālaṅghanāśakter iti bhāvaḥ \| tathā ca tāṁ prati
tasyājñā śrī-hari-vaṁśe---

> lāṅgalādiṣṭa-mārgā tvam imaṁ me priya-darśane \|
>
> deśam ambupradānena plāvayasvākhilaṁ śubham \|\|
>
> yāvat sthāsyati loko\'yaṁ tāvat sthāsyati me yaśaḥ \|\| \[ha.vaṁ.
> 2.46.50, 52\] iti \|

he rājan ! iti cirakāle\'pi tasyās tathaiva vṛttyā śrī-baladevasya ca
vīryātiśayena parama-kautukāt \|\|33\|\|

evam anenokta-prakāreṇa vāruṇī-pānapūrvaka-vicitra-veśādinā ramamāṇasya
sarvāḥ kiñcid adhikamāsa-dvaya-vartinyo bahulā api niśā rām asya ek eva
yātāḥ \| vraja iti tatraiva tad-yogyatāṁ bodhayati \| ataḥ ?
braja-yoṣitāṁ mādhuryaiḥ parama-saundarya-vaidagdhyādibhir ākṣiptam
ākṛṣṭaṁ cittaṁ yasya tasya, iveti tattvato niśānā bāhutyāt \| pāṭhāntare
kaṇḍumunerivānusandhānābhāvena tasyaketi pratītaḥ \| iti dvārakādau
śrī-revatyādibhiḥ saha rater apy asyānanda-viśeṣa uktaḥ \| ity
apūrvānubhūta-sukhārtham api snehabhareṇa śrī-bhagavatāsau tatra
prasthāpitas tad uktibalād evatābhiḥ saha tathā rema iti jñeyam \| tataś
ca dvārakāṁ gata iti vaktum apekṣyam api noktaṁ punar
vrajāt-tad-gamanena tatratyānāṁ dviguṇita---mahārtivārtayātmano rājñaś
ca duḥkha-viśeṣeṇa iñcid-dṛṣṭaṁ śrī-viṣṇu-purāṇe māsa-dvayena yātaś ca
punaḥ sa dvārakāṁ purīm \[vi.pu 5.25.18\] iti , tataḥ śrī-kṛṣṇa-milanaṁ
tu śrī-hari-vaṁśe---

> tathaivādhvagaveṣeṇa sopaspṛṣṭo janāīnam \|
>
> praty agra-vana-mālena vakṣasāti-virājatā \|\|
>
> sa dṛṣṭā tūrṇam ātmānaṁ rāma lāṅgala-dhāriṇam \|
>
> sahasotthāya govindaḥ pradadāvasanottamam \|\|
>
> upaviṣṭaṁ tato rāmaṁ papraccha kuśalaṁ vraje \|
>
> bāndhaveṣu ca sarveṣu goṣa caiva janārdanaḥ \|\|
>
> pratyuvāca tato rāmo bhrātaraṁ sādhu bhāṣiṇam \|
>
> sarveṣāṁ kuśala kṛṣṇa yeṣāṁ kuśalam icchasi \|\|
>
> tatas tayor vicitrārthāḥ paurāṇyaścābhavana kathāḥ \|

vasudevāgrataḥ puṇyā rāma-keśavayos tadā \|\| \[ha.vaṁ. 2.46.56-60\] iti
\|\|34\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ekeveti \| pratirajani
nava-navāyamānānubhavāt iti devī-vargato'pi tāsāṁ mādhurya-viśeṣo
darśitaḥ tad evam apūrvaṁ bhogavṛndaṁ
śrī-mad-vraja-sāntvanasantuṣṭa-hṛdayena śrī-kṛṣṇenaiva tasmai dūrato'pi
dāpitam iti gamyate \| atra yadyapi śrī-rāmo\'sau śrī-kṛṣṇa-bandhūnāṁ
sarveṣāṁ svasya preyasīnāñ ca sva-gamana-samaye pūrvato\'py adhikaṁ
nitya-līlānubhāvanādinā nūnaṁ sāntvanaṁ kṛtavān evāsti etad artham
evāgatatvāt tathaiva hi tena śrī-kṛṣṇo'pi sāntvayiṣyate hari-vaṁśe
sarveṣāṁ kuśalaṁ kṛṣṇa yeṣāṁ kuśalam icchasi \[ha.vaṁ. 2.46.59\] iti
tathāpy āpātataḥ prakaṭa-līlā-darśanena
duḥkhāṁśa-sad-bhāvama-yatnāt-tad-gamanaṁ na varṇim iti jñeyaṁ kiñcit
tūddiṣṭaṁ viṣṇu-purāṇe māsa-dvayena yātaś ca punaḥ sa dvārakāṁ purīm
\[vi.pu. 5.25.18\] iti \| tataḥ śrī-kṛṣṇa-milanaṁ tu hari-vaṁśe---

> tathaivādhvagaveṣeṇa sopaspṛṣṭo janāīnam \|
>
> praty agra-vana-mālena vakṣasāti-virājatā \|\|
>
> sa dṛṣṭā tūrṇam ātmānaṁ rāma lāṅgala-dhāriṇam \|
>
> sahasotthāya govindaḥ pradadāvasanottamam \|\|
>
> upaviṣṭaṁ tato rāmaṁ papraccha kuśalaṁ vraje \|
>
> bāndhaveṣu ca sarveṣu goṣa caiva janārdanaḥ \|\|
>
> pratyuvāca tato rāmo bhrātaraṁ sādhu bhāṣiṇam \|
>
> sarveṣāṁ kuśala kṛṣṇa yeṣāṁ kuśalam icchasi \|\|
>
> tatas tayor vicitrārthāḥ paurāṇyaś cābhavan kathāḥ \|
>
> vasudevāgrataḥ puṇyā rāma-keśavayos tadā \|\| \[ha.vaṁ. 2.46.56-60\]

iti tatra sabhopaviṣṭatvād āpātataḥ sāmānyata eva praśnottare ime
śrī-kṛṣṇa-gokula-preyasī-paryanta-viṣaye jñeye viśeṣas tv ekānta
evābhavad iti gamyate \|\|32\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ekeveti pratirajani
navanavāyamānānubhavāt \|\|32\|\|

iti sārārtha-darśinyāṁ harṣiṇyāṁ bhakta-cetasām \|

pañcaṣaṣṭitamo'dhyāyo daśame'jani saṅgataḥ \|\|

**\...**

iti śrīmad-bhāgavate mahā-purāṇe brahma-sūtra-bhāṣye pāramahaṁsyaṁ
saṁhitāyāṁ vaiyāsikyāṁ daśama-skandhe baladeva-vijaye yamunākarṣaṇaṁ
nāma

pañcaṣaṣṭitamo'dhyāyaḥ \|

\|\|65\|\|

\(66\)

## ṣaṭ-ṣaṣṭitamo'dhyāyaḥ

### pauṇḍraka-kāśirājayor vadhaḥ, sva-prayuktenābhicārāgninā sudakṣiṇasya vināśaḥ, sudarśanena vārāṇasī-dahanaṁ ca \| 

**\|\| 10.66.1 \|\|**

**śrī-śuka uvāca---**

**nanda-vrajaṁ gate rāme karūṣādhipatir nṛpa \|**

**vāsudevo \'ham ity ajño dūtaṁ kṛṣṇāya prāhiṇot \|\|**

**śrīdhara-svāmī (bhāvārtha-dīpikā) :**

ṣaḍ-yuk-ṣaṣṭitame kāśīṁ gatvāhan pauṇḍrakaṁ hariḥ \|

tan-mitraṁ ca tato vṛttaṁ sudakṣiṇa-vadhādikam \|\|1\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tan-mitraṁ*
pauṇḍraka-mitraṁ kāśīśaḥ \| *tataḥ* kāśī-śamaraṇottaram \| *vṛttaṁ*
jātam\| *ādi*-padāt kāśī-dāhādi-grahaḥ \| **karūṣo** deśa-viśeṣas
tad-**adhipatiḥ** \|\|1\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** rāme nanda-vrajaṁ gate
iti vakṣyamāṇa-pauṇḍraka-vadhādi-śrī-kṛṣṇa-caritasyāsya tadānantaryaṁ
bodhayati \| kiṁ ca, ekākinaiba tena tad-vadhe tathaikākinaṁ taṁ matvā
durbuddhinā pauṇḍakeṇa dūta-prasthāpanādau cāyaṁ hetur draṣṭavyaḥ \|
kṛṣṇāya sākṣād-bhagavate\'pi vāsudevaḥ parameśvaro\'ham ity evaṁ
prāhiṇot, yato\'jñaḥ, ato\'tikautukena sambodhayati-nṛpeti \|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ
śrī-rāma-kṛta-gokula-sāntvana-smaraṇena svastha-cittastasya
vraja-gamanānantaraṁ dvārakāyāṁ kautuka-viśeṣa smṛtvāhanandeti \| rāme
nanda-vraja gate iti śrī-kṛṣṇam ekākinaṁ matveti bhāvaḥ \| anyathā tatra
śrī-rāme sthite durnivāra-tat-krodha-janmato vakṣyamāṇa-kautukaṁ na syād
iti ca vāsudevaḥ parameśvaro\'ham iti sandiśyety arthaḥ \| yato\'jño
nirbaddhiḥ ajñatvād eva svavat śrī-kṛṣṇe\'pi bhagavattvam āropitaṁ
manyamāna ity arthaḥ \| nṛpeti sakautukaṁ sambodhanam \|\|1\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

ṣaṭ-ṣaṣṭitama aiśvaryaṁ pauṇḍrakasyād yadīśvaraḥ \|

tat-tan-mitrañ ca tat-putraḥ kāśyad ahyata cāriṇā \|\|

nanda-vrajaṁ gate sati rāma iti kṛṣṇam ekākinaṁ matveti bhāvaḥ \|
vāsūdevo\'ham iti matveti śeṣaḥ \|\|1\|\|

**\...**

**\|\| 10.66.2 \|\|**

**tvaṁ vāsudevo bhagavān avatīrṇo jagat-patiḥ \|**

**iti prastobhito bālair mena ātmānam acyutam \|\|**

**śrīdhara-svāmī (bhāvārtha-dīpikā) :** prastībhitaḥ stutyā protsāhitaḥ
\| bālair ajñaḥ \|\|2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ātmānaṁ nijam \|\|2\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ajñatvam eva
darśayati---tvam iti \| sarvāntaryāmitvena vāsudevākhyo bhagavān
sarvaiśvarya-yukto\'to jagat-patiryaḥ sa eva tvam avatīrṇo\'sīti,
acyutaṁ sarvaiśvarya pūrṇa bhagavantam \|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ajñatvam eva vivṛṇvan
dūta-prasthāpanaṁ vivṛṇotitvam iti dvābhyām \| sarvāntaryāmitvena
vāsudevākhyo bhagavān sarvaiśvarya-yuktaḥ ato jagat-patir yaḥ sa eva
tvam atīrṇo\'sīti acyutaṁ sarvaiśvarya-pūrṇaṁ bhagavantam \|\|2\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** prastobhitaḥ stutyā
protsāhitaḥ \|\|2\|\|

**\...**

**\|\| 10.66.3\|\|**

**dūtaṁ ca prāhiṇon mandaḥ kṛṣṇāyāvyakta-vartmane \|**

**dvārakāyāṁ yathā bālo nṛpo bāla-kṛto \'budhaḥ \|\|**

**śrīdhara-svāmī (bhāvārtha-dīpikā) :** bālakṛto nṛpo bālaina patvena
bālair nṛpatvena krīḍāyāṁ parikalpitaḥ \|\|3-7\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** dvārakāyāṁ kṛṣṇāyety
anvayaḥ \| tathā tvam abudha ātmānaṁ kṛṣṇaṁ mena iti pūrveṇānvayaḥ
\|\|3\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** na kevalaṁ mene, dūtaṁ
prāhiṇocceti \| tasyātyanta-nirbuddhitvenātikautukād uktasyāpi punar
uktiḥ \| mando\'dhamaḥ, tatra hetuḥ---abhakteśv avyakta-rūpāyety arthaḥ
\| yad vā, ā samyak sarvaiśvarya-prakaṭanād vyaktaṁ rūpaṁ tattvaṁ
tadvate\'pi prāhiṇot \| avyakta vartmane iti pāṭhe pāṭhāntare---na
vyaktaṁ varmāpi yasya tasmā iti \| tat-tattva-jñānāśaktyā tasya tad
yuktam eveti bhāvaḥ \| kiṁ vā, abudhatvam eva vyañjitam \| bālakṛto nṛpo
bālo yathātmānaṁ nṛpaṁ manyate, tathā mena iti pūrveṇānvayaḥ \| yad vā,
yathā sa bālas tadvad abudhaḥ \|\|3\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** na kevalaṁ mene dvārakāyāṁ
tādṛśa-deva-muni-rājādi-sambalitāyāṁ dūtañ ca prāhiṇod iti
tasyātyanta-durbuddhitvena kautukāt punar uktiḥ ato mando\'ty adhamaḥ
nirbudhiḥ yato yathā bālair anyanair nṛpatvena kalpitaḥ kaścid abudho
bālas tādṛśa ity arthaḥ \| kiñ ca na vyaktaṁ vāpi yasya tasmai iti tasya
tu sutarāṁ tattvajñānāśaktyā tay uktam eveti bhāvaḥ \| yathā sa bālaḥ
tadvad abudhaḥ \|\|3\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** dūtañ ca prāhiṇod iti
tasyātinirbuditvena vismayāt punar uktiḥ \| bālakṛtaḥ krīḍāyāṁ bāler
nṛpatvena kalpitaḥ kaścid bālo yathā \|\|3-4\|\|

**\...**

**\|\| 10.66.4 \|\|**

**dūtas tu dvārakām etya sabhāyām āsthitaṁ prabhum \|**

**kṛṣṇaṁ kamala-patrākṣaṁ rāja-sandeśam abravīt \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rāja-sandeśaṁ
pauṇḍrakājñām \|\|4-5\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tu api, dūrato\'pi, iti
tasyāpy abudhatvaṁ bodhayati, tad evāha---sabhāyām ity-ādinā \| prabhu
yādavānāṁ jagato vā īśvaram, yataḥ kṛṣṇaṁ sākṣād-bhagavantam, ataḥ
prabhuṁ sarva-śaktimantaṁ kamala-patrākṣañ ca, iti paramaiśvaryaṁ
saundaryañcoddiṣṭam \| tena ca tasyaiva bhagavattva-yogyatā coktā \| yad
vā, kamala-patrākṣam iti dūtaṁ prati kautukena nirīkṣaṇāc-chrīnetrayoḥ
prasakti-viśeṣābhiprāyeṇeti dik \|\|4\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tuḥ-śabdena dūtasya tato\'pi
nirbuddhitvaṁ bodhayati, tad evāha---dvārakām ety ety ādinā \| tatra
dvārakā tādṛśālaukika-sampattimatī sabhāyāṁ tat-tan-mahānubhāvapālitāyāṁ
prabhuṁ sarva-śakti-yuktaṁ kṛṣṇaṁ svayaṁ bhagavantaṁ kamala-patrākṣaṁ
mādhuryeṇa ca sarvotkṛṣṭam ity arthaḥ \| eṣu kramādhikyam api-śabdaś ca
sarvatra gamyaṁ tena tena ca tasmaiva bhagavattva-yogyatoktā
kamala-patrākṣam ity anena dūtaṁ prati sakautuka-nirīkṣaṇāt śrī-netrayoḥ
prasatti-viśeṣaś cābhipretaḥ \|\|4\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.5 \|\|**

**vāsudevo \'vatīrṇo \'ham eka eva na cāparaḥ \|**

**bhūtānām anukampārthaṁ tvaṁ tu mithyābhidhaṁ tyaja \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ),śrīnātha-cakravartī (caitanya-mata-mañjuṣā)
:** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **bhūtānām anukampārtham
avatīrṇa** **eva** pravāhaṁ vāsudevaḥ, **na cāparaḥ** kaścid vāsudevaḥ,
īśvarasyaikyāt, ato **mithyābhidhāṁ** **vāsudeva** iti nāma
mat-sanāmatvāt **tyaja** iti sūcayati---**bhūtānām** iti \|
sa-sainya-rājādi-vadhena mat-prātikūlyaṁ tava nocitam iti bhāvaḥ \| kiṁ
vā, bhūtānām anukampārtha tyaja, anyathā-vayāryuddhena sarva-prāṇināṁ
kiṁ vā, dvārakā-vāsi janānāṁ duḥkhaṁ bhaviteti bhāvaḥ \|\|5\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : bhūtānām anukampārtham eka eva
vāsudevo** yaḥ, so\'**ham evāvatīrṇaḥ** **na cāparā** kaścid vāsudevaḥ
īśvarasyaikatvāt \| ato mithyā abhidhāṁ vāsudeva iti **mithyābhidhāṁ**
\[sañjñāṁ\] **tyaja** sarva-bhūtāvāsatvādi-niruktyā-viṣayatvāt
vasudeva-putratve\'pi rūḍhi-vṛtty-abhāvād iti bhāvaḥ \| bhūtānām iti
kṛtena sa-sainya-rājādi-vadhena mat-prātikūlyaṁ tava nocitam iti bhāvaḥ
\| kiṁ vā, bhūtānām anukampārthaṁ tyaja, anyathā āvayor yuddhe
sarva-prāṇināṁ, kiṁ vā, dvārakā-vāsināṁ pīḍā syād iti bhāvaḥ \|\|5\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** śloka-dvayasya sarasvatyā
abhimato vāstavārtho yathā avatīrṇa iti bhāguri-mate\'kāra-lope sati
punar -naño\'kāraḥ vāsudevo\'haṁ na avatīrṇaḥ, kiṁ tu bhūtānām
anukampārthaṁ tvam eka eva vāsudevo nānyaḥ \| ataḥ śuktī rajatasyeva
mayi yā mithyābhidhā, tāṁ tyaja tyājayety arthaḥ \| ata eva bhagavatā
prativakṣyate tyājayiṣye\'bhidhānam \[10.66.20\] iti \|\|5\|\|

**\...**

**\|\| 10.66.6 \|\|**

**yāni tvam asmac-cihnāni mauḍhyād bibharṣi sātvata \|**

**tyaktvaihi māṁ tvaṁ śaraṇaṁ no ced dehi mamāvaham \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : asmac-cihnāni** cakrādīni \|
**sātvata** ! iti he yādava-viśeṣa ! ity anādarāt \| vastutas tu \"na
cāhaṁ bhūtānām anukampārthaṁ vāsudevo\'vatīrṇaḥ, yato\'paraḥ, aśreṣṭhas
tucchaḥ\" ity arthaḥ \| kiṁ tu svam evāvatīrṇaḥ \| ataḥ śuktau
rajatasyeva mayi yā tava **mithyābhidhā** tāṁ tyaja tyājayety arthaḥ \|
sākṣāt taṁ prati vakṣyate svayaṁ bhagavān eva---tyājayiṣye\'bhidhānaṁ me
yat tvayājña mṛṣā dhṛtam \[10.66.20\] iti \| tathā **mauḍhyād** dhetor
**yāny asmac-cihnāni** kalpita-cakrādīni **bibharṣi** tāni **tyaktvā**
prakṣipya śaraṇaṁ muktidatvād āśrayas tan **mām ehi** svīkurv ity arthaḥ
\| yadi sahasāstra-vimokṣaṁ na karoṣi, tadā muhyaṁ **yuddhaṁ dehi** iti
\| yudhi māṁ hatvā mokṣaṁ prāpayeti bhāvaḥ\|

> ye ye hatāś cakra-vareṇa viṣṇunā
>
> trailokya-nāthena janārdanena \|

te te gatā viṣṇu-purīṁ narendrāḥ

krodho\'pi devasya vareṇa tulyaḥ \|\| \[prapanna-gītā\] ity-ukteḥ
\|\|5-6\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kiṁ ca, **yāni** iti \|
**asmadīyāny** eva **cihnāni** cakrādīni \| **sātvata** ! he yādava ! he
bhakta ! iti vā, anādarāt \| vastutas tu duṣṭasyāpi tasyoktī
daivodbhūto\'yam arthaḥ---**avatīrṇo\'ham** iti mama **mithyābhidhāṁ
tyaja** tyājaya, yathā **mauḍhyād** anyānyasmac cihnāni tāni ca māṁ
prati tyājayitvā mad-gṛham **ehi** svīkurv iti \|\|6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kiṁ ca, **yāni** iti \|
**asmādīyāny** eva **cihnāni** cakrādīni \| **sātvata** ! he
yādava-viśeṣa ! ity anādarāt \| vastutas tu **na cāhaṁ bhūtānām
anukampārthaṁ vāsudevo\'vatīrṇaḥ** yato\'**paraḥ** aśreṣṭhas tuccha ity
arthaḥ \| kiṁ tu, ekas tvam evāvatīrṇaḥ \| ataḥ śuktau rajatasyeva mayi
tava yā mithyābhidhā tāṁ tyaja tyājaya ity arthaḥ \| tathā ca \|
prativakṣyate sākṣāt taṁ prati bhagavān eva tyājayiṣye\'bhidhānaṁ me yat
tvayājña mṛṣā dhṛtam \[10.66.20\] iti tathā **mauḍhyād** dhetor yāny
asmac-cihnāni kalpitāni cakrādīni tad-rūpāṇi **tvaṁ bibharṣi** nityam
eva dharasi atas tāni tyaktvā prakṣipya śaraṇaṁ muktidatvād āśrayaḥ san
mām ehi svīkurv ity arthaḥ \| no ced yadi sahasāstra-vimokṣaṁ na karoṣi,
tadā mama mahyam āhavaṁ yuddhaṁ dehīti atrāstra-mokṣaṇaṁ yathāvad eva
prativakṣyate dūtaṁ prati taṁ prati ca, utsrakṣye mūḍha-cihnāni
\[10.66.8\] iti tāny astrāṇi utsṛjāmi ta iti ca śaraṇāpattis tu mallānām
aśaniḥ ity-ādivat tasmin sa-matsare sopahāsoktair eva yuktatvād
anyathānyathaiva prativakṣyate, bhavitā śaraṇaṁ śunām \[10.66.9\] iti,
vrajāmi śaraṇaṁ te\'dya yadi necchāmi saṁyugam \[10.66.20\] iti ca
\|\|6\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : mauḍhyād** eva hetor
**asmac-cihnāni** kṛtrima-śaṅkha-cakrādīni yāni vartante, tāni
**bibharṣi** asman-nigrahākaraṇāt tvam eva pālayasi, na tu dūrī-karoṣi
etad anyāyyam iti bhāvaḥ \| tasmān māṁ tyaktvā tāni cihnāni tyājayitvā
ehi mokṣa-dānārthaṁ kṛpayā āgaccha no\'smākam asurāṇāṁ mokṣa-dātṛtvāt
tvam eva śaraṇaṁ saṁsārāt rakṣitā ced bhavasi, **tadā** mama **mahyam**
**āhavaṁ** **yuddhaṁ dehi** yuddhe māṁ hatvā mokṣaṁ prāpayeti bhāvaḥ
\|\|6-7\|\|

**\...**

**\|\| 10.66.7 \|\|**

**śrī-śuka uvāca---**

**katthanaṁ tad upākarṇya pauṇḍrakasyālpa-medhasaḥ \|**

**ugrasenādayaḥ sabhyā uccakair jahasus tadā \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : katthanam** vyartha-bhāṣaṇam
\| tad \"ahaṁ vāsudevaḥ\" ity evaṁ-rūpam \| **tadā** śravaṇa-kāle
\|\|7\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **alpa-medhasas**
tuccha-buddhes **tad** uktam apūrva-**katthanam** ātma-ślāghanaṁ
garga-vākyaṁ vā, **pauṇḍrakasya** iti tat-sañjñasya nāma ca vāsudeva iti
jñeyam \| **upa** śrī-bhagavat-samīpa eva **ākarṇya** tathā sadya eva
**uccakaiḥ** sa-svanaṁ **jahasuḥ**, **sabhyāḥ** sabhā-sthitāḥ sarva eva
\|\|7\|\|

---------------------------------------------------------------------------------------------------------------------

**jīva-gosvāmī (prīti-sandarbhaḥ 160)** : *utprāsātmaka-hāsya-rasasya
dvitīyo dṛṣṭāntaḥ \|\|*

------------------------------------------------------------------------------------------------------------

**j īva-gosvāmī (laghu-vaiṣṇava-toṣaṇī) : katthanam** ātma-ślāghanam
**alpa-medhasas** tuccha-buddheḥ **upa** śrī-bhagavat-samīpa eva
**ākarṇya** \|\|7\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.8 \|\|**

**uvāca dūtaṁ bhagavān parihāsa-kathām anu \|**

**utsrakṣye mūḍha cihnāni yais tvam evaṁ vikatthase \|\|**

**śrīdhara-svāmī (bhāvārtha-dīpikā) :** he **mūḍha** ! **utsrakṣye**
tvayi prakṣepsyāmi \| **yaiḥ** saha **tvam evaṁ vikatthase** teṣv apīty
arthaḥ \| yad vā, yaiḥ kṛtrimaiḥ sudarśanādibhis tvam evaṁ ślāghase,
tāny utsrakṣye tyājayiṣyāmīty arthaḥ \|\|8\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yaiḥ pārśvasthair naraiḥ
na \| *ity artha* iti---mūrkha-sahito mūrkha ucchṛṅkhalo bhavasīty atas
taiḥ sahaiva tava nāśa ucita iti bhāvaḥ \| tat-protsāhakānām atrānukter
arthāntaram āha---*yad vā* iti \| *ity artha* iti---antar-bhāvi
[taṇy]{.mark} arthaḥ **utsrakṣye** utsarjayiṣyāmīti dhyeyam \| yad vā,
**cihnāni** svīya-sudarśanādīni utsrakṣye prakṣepsyāmi **yaiḥ** saha
**tvam evaṁ vikatthase** bhāṣase teṣv apīty arthaḥ \|\|8\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** parihāsa-kathām anv iti
\| avahelayā narma-kathayā kṣaṇaṁ vilambya parihasann evety arthaḥ, yato
**bhagavān** anantādbhuta-cāturyādi-guṇa-yuktaḥ \|\|8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** parihāsa-kathām anv iti
sabhyānām uccair hāsānantaraṁ yā mitho dūtaṁ prati ca tat-kathā tad
anantaram ity arthaḥ \| tatrāstra-tyāgo ya ādiṣṭaḥ taṁ kariṣyāmy evety
āha---utsrakṣya iti \| tair vyākhyātaṁ yad vā, yair mandīyaiḥ cihnair
ātmīyatvena vikatthase saṁślāghase tāny utsrakṣye tvayi vikṣepsyāmīty
arthaḥ \|\|8\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** yaiḥ kāśī-rājādibhiḥ \|\|8-14\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** he mūḍha ! cihāni
utsrakṣye tyājayiṣyāmīty arthaḥ \| yad vā, cihnāni svīya-sudarśanādīni
utsrakṣye tvayi prakṣepsyāmi yais saha tvam evaṁ vikatthase teṣv apīty
arthaḥ \|\|8\|\|

**\...**

**\|\| 10.66.9 \|\|**

**mukhaṁ tad apidhāyājña kaṅka-gṛdhra-vaṭair vṛtaḥ \|**

**śayiṣyase hatas tatra bhavitā śaraṇaṁ śunām \|\|**

**śrīdhara-svāmī (bhāvārtha-dīpikā) : \"**māṁ śaraṇam ehi\" \[10.66.6\]
ity asyottaram \| mukham iti \| vaṭāḥ kaṅkādivatṁkpakṣi-viśeṣāḥ \| tatra
tadā śunāṁ śaraṇam āśrayo bhavitā\'si \|\|9\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tat-tato\'rthān
madastratyāgottaram \| yad vā, yena mukhena sampraty evaṁ brūṣe
tan-mukham \| apidhāyācchādya \| śunāṁ sārameyāṇām \| śvānastvāṁ sukhena
bhokṣyantīti bhāvaḥ \|\|9\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tat katthanakaraṁ mukham
apidhāya adhomukhatayā nipātena bālukādibhir ācchādya, anyo\'pi śayāno
mukhaṁ vastreṇācchādya śete, tadaiva tvat-kathanam apayāsyatīti \| kiṁ
vā, katthanasya phalaṁ bhakṣyasa iti bhāvaḥ \|
vaṭāḥ---māṁsāhāri-tīkṣṇa-tuṇḍāḥ, bhaviteti tṛpratyayāntam, bhaviṣyasi \|
ata eva tair api vyākhyātam \| bhavitāsīti, anyac ca tair vyākhyātam \|
yad vā, utsrakṣye tvayi mokṣyāmi \| yair utsṛṣṭais tvaṁ śayiṣyase,
yeneva vikatthase, tan-mukhaś cāpidhāyety anvayaḥ \|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kiṁ tu **\"**māṁ śaraṇam
ehi\" \[10.66.6\] iti yad ādiṣṭaṁ tad-bhāgadheyaṁ śunām eva sampatsyate
nānyeṣām ity āha---mukham iti \| tat-kathanapara mukham apidhāya
adhomukhatayā nipātena bālukādibhir ācchādya anyo'pi śayāno mukhaṁ
vastreṇācchādya śete kaṅkādibhir vṛta iti tadāpy ādhunikavat sahāyās
tava bhaviṣyantīti bhāvaḥ \| vaṭā māṁsāhāri-tīkṣṇa-tuṇḍāḥ bhaviteti
tṛc-apratyayāntaḥ śayiṣya sa iti madhyama-puruṣeṇa svampada-lābhāt
bhavitāsoty arthaḥ \| anyataḥ yad vā, utsrakṣye tvayi mokṣyāmi yair
utsṛṣṭais tvaṁ yiṣyase yenaiva vikatthase tan-mukhañ cāpidhāyety anvayaḥ
\|\|9\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yena mukhena sampraty
evaṁ brūṣe tan-mukham apidhāya ācchādya vaṭāḥ kaṅkādivat pakṣi-viśeṣāḥ
śunāṁ śaraṇaṁ bhavitāsīti śvānas tvāṁ sukhena bhokṣyante iti bhāvaḥ
\|\|9.13 \|\|

**\...**

**\|\| 10.66.10 \|\|**

**iti dūtas tam ākṣepaṁ svāmine sarvam āharat \|**

**kṛṣṇo\'pi ratham āsthāya kāśīm upa jagāma ha \|\|**

**śrīdhara-svāmī (bhāvārtha-dīpikā) :** kāśīm iti \| pauṇḍrakasyāpi tadā
mitra-pūre\'vasthānāt \|\|10-11\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ity uktam \| svāmine
pauṇḍrakāya \| tadā preṣaṇādisamaye \| mitra-pure kāśyām \|\|10\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **upa kāśī**-samīpe
**jagāma** \| **ha** harṣe, anyat tair vyākhyātam \| yad vā, kāśīm iti
kāśī-karūṣa-deśayor naikaṭyāt \|\|10\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** taṁ pūrvoktam ākṣepaṁ \|
pāṭhāntare tad-ākṣepaṁ tat-kṛtam ākṣepam **upa** **kāśī-**samīpe
**jagāma ha** harṣe anyat tair vyākhyātaṁ \| yad vā, kāśīti kāśī
karuṣa-deśayor naikaṭyāt \|\|10\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.11 \|\|**

**pauṇḍrako \'pi tad-udyogam upalabhya mahā-rathaḥ \|**

**akṣauhiṇībhyāṁ saṁyukto niścakrāma purād drutam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tad udyogaṁ kṛṣṇodyogam \|
drutaṁ kṣipram \|\|11\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** mahā-ratho mahāyoddhā,
yadā, garuḍadhvaja rathārohaṇāt \|\|11\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** mahā-rathaḥ mahā-yoddhā yad
vā, garuḍadhvaja-rathārohaṇāt \|\|11\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.12 \|\|**

**tasya kāśī-patir mitraṁ pārṣṇi-grāho \'nvayān nṛpa \|**

**akṣauhiṇībhis tisṛbhir apaśyat pauṇḍrakaṁ hariḥ \|\|**

**śrīdhara-svāmī (bhāvārtha-dīpikā) :** pāṇigrāhaḥ pṛṣṭato rakṣakaḥ
\|\|12-13\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tasya pauṇḍrakasya \|
kāśīśabdo vibhāṣayā ḍīpantaḥ kṛdikārādaktinaḥ iti vidhānāt \| kāśate
pralaye\'pi prakāśate tejo-rūpeṇeti kāśī kāśṛ-dīpto ato dhātoriḥ \|
mitra-māsīd iti śeṣaḥ \|\|12\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nṛpa iti samṛddhi
sūcayati \| tām eva darśayati---tisṛbhir akṣauhiṇībhiḥ saheti \| harir
iti saha-nija-veśādinā manoharaṇāt \| kiṁ vā,
kartavya-pauṇḍrakādi-prāṇa-haraṇābhiprāyeṇa, evam agre\'pi \|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tasyety ardhakam \| nṛpa iti
samṛddhi sūcayati nṛpeti kacit-pāṭhaḥ akṣauhiṇībhir iti sārdha-dvayakam
\| śrī-vatso'pi pararomaropaṇayā kṛtrima eva veṣaṁ kṛtrimam iti
vakṣyamāṇāt śrī-viṣṇu-purāṇe'pi vakṣasyalakṛtañcāsya śrī-vatsaṁ dadṛśe
hariḥ iti ādi-śabdāt padmādi iti caturbhujatvaṁ mahādeva-vareṇeti
pādmottara-khaṇḍe aseḥ kakṣādhaḥpratim uktatvāt etad api racitaṁ jñeyam
\|\|12-13\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.13 \|\|**

**śaṅkhāry-asi-gadā-śārṅga-śrīvatsādy-upalakṣitam \|**

**bibhrāṇaṁ kaustubha-maṇiṁ vana-mālā-vibhūṣitam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ari cakram \| ādinā
nandakādi-grahaḥ \|\|13\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śrī-vatsḥ kṛtrima eva,
veṣaṁ kṛtrimam iti, vakṣyamāṇatvāt, śrī-viṣṇu-purāṇe\'pi
vakṣaḥsthala-kṛtaṁ cāsya śrī-vatsaṁ dadṛśe hariḥ \[vi.pu 5.34.17\] iti,
ādi-śabdāt pdmādi, iti caturbhujatvam, tataś ca bāhu-dvayam anyad api
sarva prayatnāt kiñcit-sādṛśyena racitaṁ jñeyam \| amūlyeti
divya-śrī-bhagavan-mukuṭānukārārtham \|\|13-14\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.14 \|\|**

**kauśeya-vāsasī pīte vasānaṁ garuḍa-dhvajam \|**

**amūlya-mauly-ābharaṇaṁ sphuran-makara-kuṇḍalam \|\|**

**śrīdhara-svāmī (bhāvārtha-dīpikā) :** garuḍaḥ kṛtrimo dhvaje yasya tam
\| amūlyo\'narghyo maulir ābharaṇaṁ ca yasya tam \|\|14-16\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** maulir mukuṭam \|
ābharaṇaṁ kaṅkaṇormikādi rūpam \| mauliḥ kirīṭe dhammille cuḍāyām
anapuṁsakam \| nāsāvadrau striyāṁ bhūmau iti medinī \| amūlyo\'lpamūlyaḥ
kṛtrimatvāt \|\|14\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** amūlyeti \| yatnato
divya-bhagavan-mukuṭānukaraṇārthaṁ jñeyam \|\|14\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** garuḍaḥ
kṛtrima-mūtirdhvaje yasya tam amūlyaḥ kṛtrimatvād alpamūlyo maulir
ābharaṇaṁ yasya tam \|\|14-16\|\|

**\...**

**\|\| 10.66.15 \|\|**

**dṛṣṭvā tam ātmanas tulyaṁ veṣaṁ kṛtrimam āsthitam \|**

**yathā naṭaṁ raṅga-gataṁ vijahāsa bhṛśaṁ hariḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ pauṇḍrakam \|\|15\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tulyaś-cāsau veṣaś ca taṁ
kṛtrimam iti śrī-bhagavac-chaṅkhādīnāṁ nityatvena sahajatvaṁ
sūcayati---yatheti dṛṣṭāntena, veṣadhāraṇe naipuṇyādikaṁ sūcitam, ato
viśeṣeṇa uccair jahāsa \|\|15\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ātmanas tulyam ātmanā tulyam
iti vā pāṭhaḥ \| kutrimam iti śrī-bhagavac-chaṅkhādīnāṁ tu
svābhāvikatvaṁ sūcayati \|\|15\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** veṣaṁ kṛtrimam āsthitam ity atra
mahādeva-vara-praptitvād iti pādmottara-kaṇḍāl labhyate \|\|15-28\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.66.16 \|\|**

**śūlair gadābhiḥ parighaiḥ śakty-ṛṣṭi-prāsa-tomaraiḥ \|**

**asibhiḥ paṭṭiśair bāṇaiḥ prāharann arayo harim \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** arayaḥ pauṇḍra-sainikāḥ
\|\|16\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** araya iti
prahāra-naiṣṭhuryaṁ sūcitam \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** araya iti \| prahāre
naiṣṭhuryaṁ sūcitam \|\|16\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.17 \|\|**

**kṛṣṇas tu tat pauṇḍraka-kāśi-rājayor**

**balaṁ gaja-syandana-vāji-patti-mat \|**

**agadāsi-cakreṣubhir ārdayad bhṛśaṁ**

**yathā yugānte huta-bhuk pṛthak prajāḥ \|\|**

**śrīdhara-svāmī (bhāvārtha-dīpikā) :**
gaja-syandanādi-caturaṅga-bala-marditavān \| pṛthak prajāś caturvidhaṁ
bhūta-grāmaṁ yathā yugāntāgnir iti \|\|17\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tab-alam \| yugānte
pralaye \|\|17\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tu śabdena
tat-tat-pahārasya baiphalyam \| kiṁ vā, tasmāt prāg eveti bodhayati \|
bhṛśam aty arthamārdayat sañjahārety arthaḥ \| gajādīnāṁ yathottaraṁ
senāṅgatve tathā gadādīnāñcārdana-sādhanatve nyūnatvam, tatra carmaṇeti
carmāvaraṇakaratvenaivārdana-sādhanam, cakrakṛtañ ca vakṣyaty eva \|
pāṭhāntare cakreti pāṭhaḥ spaṣṭaḥ \|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tu-śabdo vaiśiṣṭaye arayā
prāharann eva na tu kiñcit-kartuṁ śaktavantaḥ śrī-kṛṣṇastu bhūśamaty
arthamārdayat saj-jahārety arthaḥ \|\|17\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** hutabhuk pralayāgniḥ
pṛthak prajāḥ jarāyujādi-pṛthag-bheda-prajāḥ \|\|17\|\|

**\...**

**\|\| 10.66.18 \|\|**

**āyodhanaṁ tad ratha-vāji-kuñjara-**

**dvipat-kharoṣṭrair ariṇāvakhaṇḍitaḥ \|**

**ababhau citaṁ moda-vahaṁ manasvinām**

**ākrīḍanaṁ bhūta-pater ivolbaṇam \|\|**

**śrīdhara-svāmī (bhāvārtha-dīpikā) :** āyodhanaṁ raṇa-sthānam \| ariṇā
cakreṇa citam ākrīḍanam iva kalpānta rudrasya krīḍā-sthānam iva
\|\|18-20\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** manasvināṁ śarāṇām manasvī
yogiśūrayoḥ iti dharaṇiḥ \| bhūtapate rudrasya \|\|18\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatra
viśeṣato\'śeṣāyudha-śreṣṭha-cakra-kṛtam āha---āyodhanam iti \|
rathādīnāṁ yathā-pūrva yuddhārtham agre\'bhigamane śraiṣṭhyāt,
tat-tat-krameṇāvakhaṇḍanam, ulbaṇam-anyeṣāṁ bhayaṅkaram ity arthaḥ
\|\|18\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatra
viśeṣato\'śeṣāyudha-śreṣṭha-cakravṛtam āha---āyodhanam iti \| rathādīnāṁ
yathā-pūrva yuddhārtham agre\'bhigamane
śraiṣdhyāt-tat-tat-krameṇāvakhaṇḍanam ulbaṇam anyeṣāṁ bhayaṅkaram ity
arthaḥ \|\|18\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** āyodhanaṁ yuddha-sthānaṁ
rathādibhiś citaṁ vyāptam ariṇā cakreṇa \|\|18-21\|\|

**\...**

**\|\| 10.66.19 \|\|**

**athāha puṇḍrakaṁ śaurir bho bho pauṇḍraka yad bhavān \|**

**dūta-vākyena mām āha tāny astrāṇy utsṛjāmi te \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** atha senāchedottaram \|
vāsudevo\'vatīrṇo\'haṁ yāni tvam asmāc-cihnānīty ādikaṁ yad āha---te
tāni utsṛjāni muñcāmi te tvayi vety arthaḥ \|\|19\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** atha ardanānantaram eva,
śauriḥ---nijāśeṣaiśvarya-prakaṭanāthaṁ śaravaṁśe\'vatīrṇa iti, tādṛśy
uktis tasya yogyaveti bhāvaḥ \| bho bhoḥ iti krodhād upahāsād vā, ata
eva bhavān iti ca yad āha tena tāni tvad uddiṣṭāni, te tubhyam utsṛjāmi
\|\|19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atha ardanānantaraṁ
samyag-vyavadhāne gate śauriḥ śūra-vaṁśe\'vatīrṇaḥ svayaṁ bhagavān
bho-bho ity upahāsāt ata eva bhavān iti ca yad āha tena tāni tvad uktāni
tubhyam utsṛjāmi \|\|19\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.20 \|\|**

**tyājayiṣye\'bhidhānaṁ me yat tvayājña mṛṣā dhṛtam \|**

**vrajāmi śaraṇaṁ te\'dya yadi necchāmi saṁyugam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tyājayiṣye** hāpayiṣyāmi
\|\|20\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **abhidhānaṁ** ca
vāsudeva iti nāmā **tyāyiṣye** \| **ajña** iti pāṭhe mauḍhyād eva
**dhṛtam** ity arthaḥ \| nanu, dūta-vākyānusāreṇa vyavaharati vehi
**\"**māṁ śaraṇam ehi\" \[10.66.6\], tatrāha---**vrajāmi** iti \|
tyaktvaihi māṁ tvaṁ śaraṇam ity-ādi-dūta-vākyānusārād eva yuddhe\'yaṁ
tvāṁ hastīti bhāvaḥ \| ayam ākṣepa-viśeṣaḥ \|\|20\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tvaṁ tu mithyābhidhāṁ tyajeti
yad uktaṁ tatrāha---tyājayiṣya iti \| dhātūnām antarbhūtaṇy arthatayāpi
prayoga-darśanād ananyathārtham eva kariṣyāmīti bhāvaḥ \|

nanu, duta-vākyānusāreṇa vyavaharasi cehi **\"**māṁ śaraṇam ehi\"
\[10.66.6\] tatrāha---vrajāmīti \| tyaktvaihi māṁ tvaṁ śaraṇam ity ādau
tatrāha---vasyaiva prathama-vihitatvād iti bhāvaḥ \| adya
tvad-darśanāvasare ajñeti pāṭhe\'pi na vidyate jño yasmād ity
upahāsa-vyañjanā \|\|20\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.21 \|\|**

**iti kṣiptvā śitair bāṇair virathī-kṛtya pauṇḍrakam \|**

**śiro \'vṛścad rathāṅgena vajreṇendro yathā gireḥ \|\|**

**śrīdhara-svāmī (bhāvārtha-dīpikā) :** gireḥ śṛṅgaṁ yatheti
\|\|21-24\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rathāṅgena cakreṇa \|
rathāṅgaṁ na dvayoś cakre nā cakrāṅga-vihaṅgame iti medinī \|\|21\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** iti---evam, kṣiptvā
ākṣipya, yatheti dṛṣṭāntena śirovraśvane anāyāsatva-śīghratvādikaṁ
sūcayati \| viśeṣeṇa purāntar mahā-śabdādinā apātayat \|\|21\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kṣiptvā ākṣipya \|\|21\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.22 \|\|**

**tathā kāśi-pateḥ kāyāc chira utkṛtya patribhiḥ \|**

**nyapātayat kāśi-puryāṁ padma-kośam ivānilaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yathā pauṇḍūkasya
rathāṅgena tathā kāśipateḥ patribhir iti yojyam \| padma-kośāḥ
padma-mukulam \| kāśī-rājasya śirasaḥ kāśī-madhya-nikṣepe idaṁ kāraṇam
unneyam---bho bhoḥ kāśisthā adya śatroḥ śira eva kāśī-madhya unneṣyāmi
mātra-saṁśedhvam iti pratijñāyaiva yuddhāya kāśī-rājo yad agacchat
asmad-bhartādya dvārakā-pateḥ śiro\'vaśyamāneṣyatīti tat-patnyo\'pi
pāpinyaḥ sa-prauḍhi-sva-vayasyāḥ prati yad ajalpaṁs tata eva hetos
tasyaiva śiraḥ kāśī-madhye tatratyajanānvisbhāpayituṁ praveśayāmāsa
kautukī bhagavān iti \|\|22\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** patribhir iti bahutvaṁ
tatra pātanārtham, teṣāṁ bāhulyād gauravādvā ! padmeti dṛṣṭāntenākasmād
ākāśavartmanā pātanādikaṁ dyotayati \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** anila ity
adṛśya-kartṛtvenopamānīkṛtaṁ tathā patriṇām api tat-prakṣiptyaiva
nivṛtter adṛśyakaraṇatvena ca \|\|22\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kāśi-rājasya śirasaḥ
kāśī-madhye nikṣepe idaṁ kāraṇa-munneyaṁ bho-bho kāśīsthāḥ! adya śatroḥ
śira eva kāśī-madhya-māneṣyāmi mātra saṁśedhvam iti pratijñāyaiva
yuddhāya kāśi-rājo yad agacchat asmad-bhartā dvārakāpatiḥ
śiro\'syāvaśyam evāneṣyatīti tat-patnyo\'pi pāpinyaḥ
saprauḍhisva-vayasyāḥ prati yad ajalpaṁs tata eva hetos tasyaiva śiraḥ
kāśī-madhye tatratyajanān vismāpayitaṁ praveśayāmāsa kautukī bhagavān
iti \|\|22-23\|\|

**\...**

**\|\| 10.66.23 \|\|**

**evaṁ matsariṇaṁ hatvā pauṇḍrakaṁ sa-sakhaṁ hariḥ \|**

**dvārakām āviśat siddhair gīyamāna-kathāmṛtaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** evam ukta-rītyā \|\|23\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** matsariṇam iti, tasya
prāyo bhagavad utkarṣāsahanāt, sidvair jīvanmuktair vimāna-gāmibhir vā,
sarvaiḥ, gīyamānaṁ kathāmṛtaṁ pauṇḍraka-vadhādi-lakṣaṇaṁ yasya
tathā-bhūtaḥ san \|\|23\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** mat sariṇaṁ bhagavad
utkarṣāsahanaṁ siddhair jīvan-muktair vimānagāmibhiś ca sarvais
tan-mahā-kautuka-darśanārtham āgatair gīyamānaṁ kathāmṛtaṁ
pauṇḍaka-vadhādi-lakṣaṇaṁ yasya tathābhūtas san \|\|23\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.24 \|\|**

**sa nityaṁ bhagavad-dhyāna-pradhvastākhila-bandhanaḥ \|**

**bibhrāṇaś ca hare rājan svarūpaṁ tan-mayo \'bhavat \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa pauṇḍrakaḥ \| tanmayaḥ
kṛṣṇa-svarūpaḥ kṛṣṇa-sārūpyam eva peśaskārīhṛtakīṭavad iti bhāvaḥ
\|\|24-26\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sa pauṇḍrakaḥ, tat
brahma, tanmayo bhūtaḥ, mokṣaṁ prāpety arthaḥ \| kutaḥ ? nityaṁ
yad-bhagavato dhyānaṁ mātsaryeṇa cintana-viśeṣas tena prakarṣeṇa
dhvastam akhilaṁ bandhanaṁ saṁsāra-bandhaḥ, kiṁ vā,

vadhyante jīvā etair iti bandhanāni karmāṇi pradhvastāni akhilāni
pāpa-puṇya-lakṣaṇāni yasya saḥ, pra-śabdenākhila-śabdena ca
śrī-bhagavan-mātsaryādi-doṣadhvaṁso\'pi dyotitaḥ \| bhoga vināpi
sarva-karma-pradhvaṁso bhagavad-dhyāna-prabhāvād eva, anyathā
mokṣāsiddhiḥ \| nitya-bhagavad-dyāne hetuḥ---hareḥ svakīyam asādhāraṇaṁ
rūpaṁ veśaṁ vibhrāṇa iti \| cakārāt-tan-mitraṁ kāśi-rājaś ca, athavā
nityeti sarva-pāpa-bandha-pradhvaṁsa uktaḥ, mātsaryādinā tad-dhyānena
sadā mahā-duḥkhodgamāt \| puṇya-dhvaṁsaṁ cāha---vibhrāṇa iti \| ca
samuccaye, tad-rūpa-dhāraṇena sukha-viśeṣodayād iti bhāvaḥ \| harer iti
rūpasyāpi manoharatā sūcitā \| he rājan iti
bhagavad-dhyānasyāścarya-prabhāvāt \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** matsarāveśam api darśayan
dveṣyādivan-muktim āha---sa pauṇḍrakaḥ hareḥ svarūpaṁ svīyaṁ rūpaṁ
caturbhujatvādi tad-vibhrāṇaḥ anukurvāṇḥ tan-mayaḥ prācuryeṇa tad
rūpo\'bhavat sārūpyaṁ prāpety arthaḥ \| yato nityam ity-ādi
tādṛśa-bhāvanayā peśaskāri-hṛta-kīṭavad iti bhāvaḥ \|\|24\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** hareḥ svarūpaṁ
caturbhujatvam \|\|24\|\|

**\...**

**\|\| 10.66.25 \|\|**

**śiraḥ patitam ālokya rāja-dvāre sa-kuṇḍalam \|**

**kim idaṁ kasya vā vaktram iti saṁśiśire janāḥ \|\|**

**śrīdhara-svāmī (bhāvārtha-dīpikā) :**prathamaṁ kim idam iti
paścād-vaktram iti vibhāvya kasya ceti saṁśayaṁ kṛtavanta iti
\|\|25-26\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ), śrīnātha-cakravartī
(caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kasya ceti saṁśiśyire,
niścetuṁ na śaktā ity arthaḥ \| yato janāḥ paura-prajāḥ \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** saṁśiśyire tasya vānyasya
vedam iti nānā-prakāraṁ tarkayāmāsuḥ janāḥ sādhāraṇāḥ \|\|25\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** prathamaṁ kim idam iti
paścād-vaktram iti saṁśiśyire sandehaṁ prāpuḥ \|\|25-28\|\|

**\...**

**\|\| 10.66.26 \|\|**

**rājñaḥ kāśī-pater jñātvā mahiṣyaḥ putra-bāndhavāḥ \|**

**paurāś ca hā hatā rājan nātha nātheti prārudan \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ),śrīnātha-cakravartī (caitanya-mata-mañjuṣā)
:** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** jñātvā paricitya, yatas
tasya mahiṣyādayaḥ, ataḥ prakarṣeṇa uccair ārtasvarādinārudan \| vayam ?
rājan ! he bhūpate ! nātha ! he asmat svāmin ! hā hatā \| smaḥ ity evaṁ
vopsādi śokāt mahiṣyādīnāṁ yathā-pūrvaṁ jñāne prarodane cādhikyam
\|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** hā hatāḥ sma iti śeṣaḥ
\|\|26\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.27 \|\|**

**sudakṣiṇas tasya sutaḥ kṛtvā saṁsthā-vidhiṁ pateḥ \|**

**nihatya pitṛ-hantāraṁ yāsyāmy apacitiṁ pituḥ \|\|**

**śrīdhara-svāmī (bhāvārtha-dīpikā) :** saṁsthā-vidhim uttarakriyām \|
apacitiṁ niṣkṛtim \|\|27\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tat-putras tato\'pi
durbuddhir ity āha---tasya kāśipateḥ \| bhaved apacitiḥ
pūjā-vyaya-niṣkṛti-hāniṣu iti medinī \|\|27\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sudakṣiṇas tat-sañjñaḥ
\|\|27\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tat-sutas tu tato\'pi
durbuddhir ity āha---sudakṣiṇa ity-ādinā \| tatrādau dvayaṁ yugmakaṁ
sudakṣiṇas tat-sañjñaḥ sopādhyāyaḥ \| purohita-sahitaḥ samādhinā
ekāgracittatayā \|\|27-28\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.28 \|\|**

**ity ātmanābhisandhāya sopādhyāyo maheśvaram \|**

**sudakṣiṇo \'rcayām āsa parameṇa samādhinā \|\|**

**śrīdhara-svāmī (bhāvārtha-dīpikā) :** ātmanābhisandhāya buddhyā
vyavasya \| sudakṣiṇo\'ty udāraḥ \|\|28\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** itīttham \| samādhinā
dhyānena samādhir nā samarthane \| dhyāne nīvākaniyame kāvyasya ca
guṇāntare iti medinī \| nīvāko dhānyasañcayaḥ \|\|28\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sopādhyāyaḥ
purohita-sahitaḥ, samādhinā ekāgracittatayā, anyat tair vyākhyātam \|
yad vā, ātmanā svayam evābhisandhāya saṅkalpya, iti
tādṛśa-duṣṭa-saṅkalpe tasyaiva prādhānya sūcitam \|\|28\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.29 \|\|**

**prīto \'vimukte bhagavāṁs tasmai varam adād vibhuḥ \|**

**pitṛ-hantṛ-vadhopāyaṁ sa vavre varam īpsitam \|\|**

**śrīdhara-svāmī (bhāvārtha-dīpikā) :** avimukto mahā-devaḥ \| avimuktaṁ
hi me gṛham iti hari-vaṁśe pārvatīṁ śivaḥ \| so vimukte pratiṣṭhitaḥ iti
jābāla-śruteś ca kutra tad avimuktam ity ākāṅkṣāyām \| varaṇāyāṁnāsyāṁ
ca madhye pratiṣṭhitaḥ iti śruter vārāṇasī-kṣetraṁ labhyate
tatrasthatvāc-chivo\'py avimukta ity ucyate \| tasmai sudakṣiṇāya \| sa
sudakṣiṇaḥ \| ity artha iti-vara-śabdasya jāmātrādy arthakatvāditthaṁ
vyākhyeyam iti bhāvaḥ \| prīta iti tat-pratīty apekṣayā avimuktas
tatratyāvimuktākhya-kṣetrādhiṣṭhātṛtvena tat-sañjñaḥ \| avimukte
mahā-kṣetre bhāṣitas tena śaṅkarā iti vaiṣṇavokteḥ \| bhagavān
iti---sarvajñatvād eva savyāja varaṁ dadāv iti bhāvaḥ \| vadhasyopāyam
eva na tu vadham iti tadānīm api buddhi-vibhraṁśaṁ cakāreti lakṣyate \|
brāhmaṇaḥ samam iti tasya yajñasya tan-mūlatvāt-tad-bhakte tu sa na
dviṣyāt, ete ca brāhmaṇā na bhavantīti bhāvaḥ \|\|29\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** varam adāt vṛṇīṣv ety
uktavān ity arthaḥ \|\|29\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** avimuktas
tatratyāvimuktākhya---tīrthādhiṣṭhātṛtvena tat-sañjñākaḥ \| kiṁ vā,
bhaktavaśyatvād avimukto\'svatantra ity arthaḥ \| yad vā, avimukte
tīrtha iti saptamy anta-pāṭhaḥ \| tathā ca śrī-viṣṇu-purāṇe avimukte
mahā-kṣetra toṣitas tena śaṅkaraḥ \[vi.pu 5.34.30\] iti, bhagavān
bhaktavatsala iti varadāne hetuḥ \| yad vā, sarvajña iti
tad-īpsita-varasya vaiphalyaṁ vaiparītyaś ca jānann api dadau, yato
bhavo bhakta-śreyorūpa ity arthaḥ \| yad vā, sarvajñatvāṁ devābrahmaṇā
iti sac-chidraṁ varaṁ dadāv iti bhāvaḥ \| vadhasyopāyam eva na tu vadham
\|\|29\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** prīta iti tat-prīty apekṣayā
avimuktaḥ tatratyāvimuktākhya-tīrthādhiṣṭhātṛtvena tat-sañjñaḥ tathā ca
śrī-viṣṇu-purāṇe avimukte mahā-kṣetra toṣitas tena śaṅkaraḥ iti bhagavān
iti sarvajñatvād eva savyāja varaṁ dadāv iti bhāvaḥ \| vadhasya upāyam
eva na tu vadha iti tadānīm api buddhi-vibhraṁśaṁ tasya ca-kāreti
rakṣyate \|\|29\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** avimukto mahā-devaḥ varam
adāt vṛṇuṣv ety abadat \|\|29\|\|

**\...**

**\|\| 10.66.30 \|\|**

**dakṣiṇāgniṁ paricara brahmaṇaiḥ samam ṛtvijam \|**

**abhicāra-vidhānena sa cāgniḥ pramathair vṛtaḥ \|\|**

**śrīdhara-svāmī (bhāvārtha-dīpikā) :** dakṣiṇāgnimanvāhāryanāmānam \|
agnimīḍe purohitam, yajñasya devaṁ mukhyaṁ kṛṣṇasya brahmaṇyatvāt, namo
brahma-devāya iti mantrāt \| tad-brahmaṇyāgraṇīr bhavān iti vasudevayā
gopākhyāne munyukteś ca \|\|30\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ṛtvijam ṛtvijam iva
sva-niyoga-kāriṇam \| yajñsya devam ṛtvim iti śruteḥ \|\|30\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** paricara sevasva, samaṁ
sahita iti taiḥ saha paricaraṇena brahmaṇya-deve svata
evābhicāra-vaiphalyādika setsyatīti bhāvaḥ \| samyag iti pāṭhe
kriyā-viśeṣaṇam, arthaḥ sa eva \|\|30\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** dakṣiṇeti yugmakam \|
brāhmaṇais samam iti tasyāpi yajñasya tan-mūlatvāt tad ukta tu sa na
dviṣyāt ete ca brāhmaṇā na bhavantīti bhāvaḥ \| tathaivāha---abrahmaṇya
iti \| brahmaṇye tu na kiñcit kariṣyati brahmaṇya-deve tu tasmin
prayojitaḥ san prayojayitṝṇāṁ halāntaṁ brahmavarcasam
itivad-brahmaṇyādikaṁ nāśayan deha-nāśaṁ kariṣyatīti śrī-rudrābhiprāyaḥ
kvacid -brahmaṇyānām api tasmin-namaskārādi-śravaṇān na tasya
brahmaṇyatvam iti sudakṣiṇādīnām abhiprāyaḥ \| vastutastv evaṁ jñeyaṁ
sarvārādhyo\'pi bhagavān kvacid ārādhakatvena ca yal-līlāyate tatro
bhayatra ca svasmin prema-dānam eva mukhyaṁ prayojanaṁ
bhakti-yoga-vidhānārthaṁ kathaṁ paśyemahi striyaḥ iti śrī-kuntīvākyāt
bhakti-yoga-vidhānārtham avatīrṇaṁ svām iti ṭīkāś ca mukhyatvañ ca tasya
sālokyety ādi-vākyaśatāt tat-prema ca tat-katakārādhanena viprādīnāṁ
tad-gauravātikrama-rūpaṁ doṣam api nirasya hitāya pravartate
śrī-nāradādīnāṁ parama-tat-tatvāvyabhicāraśravaṇāt
śrī-bhagavat-sphūraṇa-mātrasyāpi tathā svabhāvaḥ śrūyate kimuta
tat-premṇaḥ tatra tat-karmakārādhanaṁ tan-mahimajñāna-pūrvam iti
bhaktyātmakaṁ prema janayati tat-kat-kartṛkārādhanaṁ tu
tādṛśa-mahimno\'pi tasya vinayādi. sād-guṇya-darśanāveśenāpi tena
śuddhaṁ prema nidadhāti yat-khalu vavacittan-mahima-sphurttimaty
ācchādayati tadidaṁ śuddha-prema ca paramatvena stūyate nemaṁ virika ity
ādau itthaṁ satām ity ādau nāyaṁ śriyoṅgetyādau ca tasmād
ārādhakatayārādhyatayā ca brāhmaṇādīnām etādṛśa-premadānād-brāhmaṇānāṁ
sarveṣām api hitam evācaratīti na brahmaṇyatāvyabhicāraḥ pratyutānyeṣāṁ
tathā hitācaraṇāśakter brahmaṇya-devatvam eva tasya siddhyatīti
nitarāmārādhayiṣyatīti bhāvaḥ \|\] samyag iti pāṭhe kriyā-viśeṣaṇaṁ
arthaḥ sa eva saṅkalpaṁ tvad abhīṣṭaṁ kṛṣṇāya sākṣād-bhagavad artham apy
abhicarana hiṁsātmaka kriyāṁ kurvan \|\|30-31\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ), :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ṛtvijam ṛtvijam iva
sva-niyoga-kāriṇaṁ yajñaśya devamatvijam iti śrutiḥ \| abrahmaṇye
prayojita iti śrī-kṛṣṇe tu prayojito viparīto bhaviṣyatīti
śrī-rudrābhiprāyaḥ \| kvacid brāhmaṇānām api kṛṣṇe namaskāra-śravaṇāt
kṛṣṇasya vipra-namaskāra jighṛkṣor brāhmaṇyatā naivāstīti sudakṣiṇāder
abhiprāyaḥ \|\|30-33\|\|

**\...**

**\|\| 10.66.31 \|\|**

**sādhayiṣyati saṅkalpam abrahmaṇye prayojitaḥ \|**

**ity-ādiṣṭas tathā cakre kṛṣṇāyābhicaran vratī\|\|**

**śrīdhara-svāmī (bhāvārtha-dīpikā) :** viparītaḥ saṅkalpa-nāśakaḥ \|
abhicaran iti śatru-vadhakāmaḥ\| tathaivāha---brahmaṇyam iti \|
brahmaṇye tu na kiñcit-kariṣyatīti brahmaṇyadeve tu tasmin-prayojitaḥ
san-prayojayitṝṇām halāntaṁ brahmavarcasam iti brāhmaṇyādikaṁ
nāśayan-dehanāśam api kariṣyatīti śrī-rudrābhiprāyaḥ, kvacid
-brāhmaṇānām api kṛṣṇa-namanādi-śravaṇāt-kṛṣṇasya
vipra-namaskāra-jighṛkṣor-brahmaṇyatā naivāstīti sudakṣiṇāder abhiprāyaḥ
\|

nanu, brāhmaṇais samam ity ukteḥ kathaṁ hiṁsā-rūpe\'bhicāre viduṣāṁ
pravṛttiḥ \| śyenenābhicaranyajet iti veda-vihitatvād iti cen na,
vedokto\'bhicāro vedavihito na bhavati phalatvāt phalaṁ na vidheyaṁ kiṁ
tu phalam uddiśya tat-sādhanatvena karmaiva vidheyam iti siddhāntāt \|
ato\'bhicārasyāvihitatvena pratyavāyajanakatvena tatra na viduṣāṁ
pravṛttiḥ kiṁ tu karmaṇi sā bhavatyevety alam \|\|31\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** abrahmaṇye prayojita iti
kṛṣṇe prayjito viparito bhaviṣyatīti sūcitam \| abhicarann abhicāraṁ
kurvan \| vratī gṛhīta-niyamaḥ \|\|31\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** saṅkalpaṁ tvad-abhīṣṭam,
kṛṣṇāya sākṣād-bhagavate\'pi, abhicaran hisitum icchan \|\|31\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.32 \|\|**

**tato \'gnir utthitaḥ kuṇḍān mūrti-mān ati-bhīṣaṇaḥ \|**

**tapta-tāmra-śikhā-śmaśrur aṅgārodgāri-locanaḥ \|\|**

**śrīdhara-svāmī (bhāvārtha-dīpikā) :** tato\'bhicāravidhinā
yajanottaram \| aṅgārāṇyugirantīty aṅgārodgārīṇi \|\|32\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taptaṁ tāmram iva śikhā
śmaśruṇi ca sya saḥ \| aṅgārodgārīṇi jvalad aṅgāran vamati locanāni
yasya saḥ \|\|32\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatas tat-paścād iti
bahukāla-vilambaṁ bodhayati \| atibhoṣaṇatvam eva darśayati---taptety
ādi talam ity antena \|\|32\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tata iti yugmakam \| tata
ścirakālāt-tat-karma-samāpty anantaram \|\|32\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.33 \|\|**

**daṁṣṭrogra-bhru-kuṭī-daṇḍa- kaṭhorāsyaḥ sva-jihvayā \|**

**ālihan sṛkvaṇī nagno vidhunvaṁs tri-śikhaṁ jvalat \|\|**

**śrīdhara-svāmī (bhāvārtha-dīpikā) :** daṁṣṭrābhiścoghrair
bhrukuṭīdaṇḍaiś ca kaṭhoraṁ krūram āsyaṁ yasya sa triśikhaṁ triśalam
\|\|33\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :**

bhṛukuṭī bhrukuṭī cātho bhrukuṭir ūrdhva-deśake \|

> netrayor dhanuvad-vakre roma-saṅgha-samākule \|\| iti
> śabdārtha-kalpadrume \|\|33\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** svayā
vistīrṇatvādināsādhāraṇayā jihvayā sṛkkiṇyā ā sarvato lihan \|\|33\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atibhīṣaṇatvam eva
darśayati-diśa ity antena \| svayā vistīrṇatvādito\'sādhāraṇayā jihvayā
sṛkkiṇī sṛkkiṇyau ā sarvato lihana \|\|33\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.34 \|\|**

**padbhyāṁ tāla-pramāṇābhyāṁ kampayann avanī-talam \|**

**so \'bhyadhāvad vṛto bhūtair dvārakāṁ pradahan diśaḥ \|\|**

**śrīdhara-svāmī (bhāvārtha-dīpikā) :** diśaḥ pradahana \|\|34-35\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** aṅguṣṭhasya pradeśinyā
vyāsaḥ prādeśa ucyate \| tālaḥ smṛto madhyamayā iti kośāt \| kacit tu
tālo hasta-catuṣṭayam ity api \| so\'bhicārāgniḥ \|\|34-35\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhūtaiḥ pramathaiḥ,
vaneti dṛṣṭāntena gamya-sthānāntarābhāvādinā trāsādhikyaṁ sūcitam
\|\|34-35\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tataś ca padbhyām iti \|
bhūtaiḥ pramathaiḥ \|\|34\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** dvārakām abhimukhī-kṛtya
abhyadhāvat diśaḥ pradahana \|\|34\|\|

**\...**

**\|\| 10.66.35 \|\|**

**tam ābhicāra-dahanam āyāntaṁ dvārakaukasaḥ \|**

**vilokya tatrasuḥ sarve vana-dāhe mṛgā yathā \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ) :** *na vyākhyātam.*

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** vaneti dṛṣṭāntena
gamyasthānāntarābhāvādinā trāsādhikyaṁ sūcitam \|\|35\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ, bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** āyāntaṁ dūrād eva vilokya
vanadāhe bhaviṣyati sati yathā mṛgāḥ trasyanti \|\|35\|\|

**\...**

**\|\| 10.66.36 \|\|**

**akṣaiḥ sabhāyāṁ krīḍantaṁ bhagavantaṁ bhayāturāḥ \|**

**trāhi trāhi tri-lokeśa vahneḥ pradahataḥ puram \|\|**

**śrīdhara-svāmī (bhāvārtha-dīpikā) :** trāhi-pāhīty āhur iti śeṣaḥ
\|\|36\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** akṣair durodaraiḥ
\|\|36\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** akṣair iti prāg uktārtham
eva puraṁ prakarṣeṇa dahato dagdhum icchato vahneḥ sakāśāt trāhi
trāyasva purasmān vā, vīpsātibhayāt, he trilokeśeti lokatraya-rakṣakasya
tavaitat sukaram eveti bhāvaḥ \|\|36\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** akṣair iti \| prāg uktārtham
eva puraṁ prakarṣeṇa dahataḥ dagdhaṁ samīpam āgatasya vahneḥ sakāśāt
trāhi trāyasva puraṁ vīpsātibhayāt trilokeśeti loka-traya-rakṣakeṇa
tvayaitat sukaram eveti bhāvaḥ \|\|36\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** trāhi trāhi trāyasva
trāyasvety āhur iti śeṣaḥ \|\|36\|\|

**\...**

**\|\| 10.66.37 \|\|**

**śrutvā taj jana-vaiklavyaṁ dṛṣṭvā svānāṁ ca sādhvasam \|**

**śaraṇyaḥ samprahasyāha mā bhaiṣṭety avitāsmy aham \|\|**

**śrīdhara-svāmī (bhāvārtha-dīpikā) :** aham avitāsmi rakṣiṣyāmīti
\|\|37-38\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tad trāhi-trāhīty
evaṁ-rūpam \| sādhvasaṁ bhayam \|\|37\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** janānāṁ paurāṇāṁ
vaiklavyaṁ bhayāttivākyam, svānāṁ yādavānāṁ snehabhareṇa tad
artha-bhayam, samyag uccaiḥ prakarṣaṇāvahelayā bhaṅgī-viśeṣeṇa hasitveti
tad agrilāghavatvādi-bodhanāya \| tac ca teṣāṁ bhaya-nivṛttārtham, yataḥ
śaraṇyo nija-jana rakṣāparaḥ, aham ity āśvāsanārthaṁ sva-prabhāvaṁ
dyotayati \|\|37\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** janānāṁ paurāṇāṁ vaiklavyaṁ
bhayārtivākyaṁ svānāṁ yādavānāṁ sādhvasamāpātaśaṅkāṁ samyag uccaiḥ
prakarṣeṇa avahelayā bhaṅgī-viśeṣeṇa hasitveti tad
atilāghavādi-bodhanāya tac ca teṣāṁ bhaya-nivṛttyathaṁ yataḥ śaraṇyaḥ
nija-jana-rakṣāparaḥ aham ity āśvāsanārthaṁ sva-prabhāvaṁ dyotayati
\|\|37\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** janānāṁ paurāṇāṁ
vaiklavyaṁ svānāṁ tat-pālakānāṁ yādavānāñ ca sādhvasaṁ
kāraṇājñānād-bhayam \|\|37\|\|

**\...**

**\|\| 10.66.38 \|\|**

**sarvasyāntar-bahiḥ-sākṣī kṛtyāṁ māheśvarīṁ vibhuḥ \|**

**vijñāya tad-vighātārthaṁ pārśva-sthaṁ cakram ādiśat \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** akṣaiḥ saha bhavatīti
sākṣaṁ jñānaṁ tad atati jānātīti sākṣāt jñātety arthaḥ \|
tad-vighātārthaṁ kṛtyāvidhātārtham \| yadā bhagavad ājñāpekṣayā
mūrtimattvena samīpe\'vatiṣṭamānaṁ sudarśanam ity arthaḥ \|\|38\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** viśeṣataḥ samūlatayā
sac-chidraravatvādinā ca jñātvā, yataḥ sarvasya jagato bahirantaś ca
sākṣī sākṣād-draṣṭā, yato vibhuḥ sarvaiśvarya-paripūrṇaḥ \| yad vā,
nanu, priyatam asya maheśvarasya kṛtyā-vighātanena tad
arcaka-ghātanādinā cānādaraḥ syāt-tatrāha---sarvasyeti \| abrahmaṇye
prayojitaḥ iti tasya bahir vākyaṁ tad-duṣṭavadhādau cāntaricchāṁ
jānātati bhāvaḥ \| pārśvastham iti sadā śrī-bhagavad ājñāpekṣayā
mūrtimattvena samīpe\'vatiṣṭhamānam ity arthaḥ \|\|38\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** viśeṣataḥ
sva-bhakta-maheśvarasya tādṛśābhiprāya-sametaṁ jñātvā pārśvastham iti
sadā śrī-bhagavad ājñāpekṣayā mūrtimattvena samīpe\'vatiṣṭhamānam ity
arthaḥ \|\|38\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** cakramādiśad ity alpasya
kāryasya hetor me dyūta-krīḍā-sukha-bhaṅgo mā bhavatvity abhiprāyeṇa
\|\|38\|\|

**\...**

**\|\| 10.66.39 \|\|**

**tat sūrya-koṭi-pratimaṁ sudarśanaṁ**

**jājvalyamānaṁ pralayānala-prabham \|**

**sva-tejasā khaṁ kakubho \'tha rodasī**

**cakraṁ mukundāstram athāgnim ārdayat \|\|**

**śrīdhara-svāmī (bhāvārtha-dīpikā) : rodasī** ca prakāśayad iti śeṣaḥ
\| yad vā, **sva-tejasā khādīn** prati **jājvalyamānam** atyarthaṁ
prakāśamānam ity arthaḥ \| **ārdayad** apīḍayat \|\|39\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : atha** bhagavad-ājñānantaram
\| adhyāhāre gauravam āśaṅkyāha---*yad vā* iti \| *ity artha*
iti---gamyamāna-pratiyoge dvitīyā \| **khaṁ** vyoma \| **kakubho** diśaḥ
\| **atha** atra cārthe \|\|39\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **atha** ādeśānantaram
eva **ārdayat**, yato mukundasya śrī-rudrādīnām api
bhakty-ānanda-pradasya bhagavato\'**stram**, atas
tad-agny-ardana-sāmarthyāya tato\'dhikādhika-māhātmyaṁ darśayan
viśinaṣṭi---**sūrya-** ity-ādinā \| **sudarśanam** iti
tādṛśa-tigma-tejomayatve\'pi sudṛśyatāṁ bodhayati \| **svena**
asādhāraṇena **tejasā**, **atha** ca, **rodasī** ca \|\|39\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : atha** ādeśānantaram eva
kārtsnyena **ārdayat sudarśanam** iti \| tādṛśa-tigma-tejomayatve\'pi
bhaktaiḥ sudṛśyatvaṁ bodhayati---**mukundeti** tad-dagdhānāṁ
mukti-prāptiṁ ca \|\|39\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : rodasī** ca vyāpyeti śeṣaḥ
\| **cakraṁ** kartṛ **agniṁ** kṛlyānalam **ārdayat** \|\|39-43\|\|

**\...**

**\|\| 10.66.40 \|\|**

**kṛtyānalaḥ pratihataḥ sa rathāṅga-pāṇer \|**

**astraujasā sa nṛpa bhagna-mukho nivṛttaḥ \|\|**

**vārāṇasīṁ parisametya sudakṣiṇaṁ taṁ \|**

**sartvig-janaṁ samadahat sva-kṛto \'bhicāraḥ \|\|**

**śrīdhara-svāmī (bhāvārtha-dīpikā) :** ardito\'gnir yat-kṛtavāṁs tadāha
kṛtyānala iti sahartvigbhir janai ś ca vartamānam \| abhicaryate
māryate\'nenety abhicāraḥ kṛtyānalaḥ \|\|40\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa sudakṣiṇotpāditaḥ \|
astraujasā sudarśanatejasā \| pratihata āsa babhūva \|\|40\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** rathāṅgapāṇer iti sadā
cakra-yukta-hastatvena cakrasya māhātmyaṁ sūcitam \| vibhagna-mukho
vinaṣṭa-darpaḥ parāṅmukho vā san, he nṛpeti praharṣāt, vārāṇasīṁ prati
vārāṇasyām \| yad vā, prati pratikūlatayā samyag bhūta-gaṇa-sāhityenetya
samyaga bhasmāvaśeṣatayā adahat \| kutaḥ ? svayam eva kutaḥ, svayam eva
asthāne prayuktasyābhicārasya tasmin vaiyarthyena biparīta-phalatvat,
ata eva tat-sahāyān ṛtvig ādīna apy adahat \|\|40\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kṛtyeti-yugmakam \|
rathāṅgapāṇer iti tasya sadā cakra-hastatvena cakrasya māhātmyaṁ sūcitaṁ
vibhagna-mukhaḥ parāṅmukhaḥ san vārāṇasīṁ prati sametya pratikūlatayā
samyag-bhūta-gaṇa-sāhityenaitya samyaka bhasmāvaśeṣatayādahat sva-kṛta
ity āścaryeṇa ānandena ca prayogaḥ \|\|40\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.41 \|\|**

**cakraṁ ca viṣṇos tad-anupraviṣṭaṁ**

**vārāṇasīṁ sāṭṭa-sabhālayāpaṇām \|**

**sa-gopurāṭṭālaka-koṣṭha-saṅkulāṁ**

**sa-kośa-hasty-aśva-rathānna-śālinīm \|\|**

**śrīdhara-svāmī (bhāvārtha-dīpikā) :** aṭṭādi-sahitāṁ\| aṭṭā mañcaḥ
\|\|41-43\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tadanu
sudakṣikṇadāhottaraṁ \| aṭṭaṁ bhakte mañca-śuṣke kṣaumety arthe iti
dharaṇiḥ \| koṣṭham antargṛham \| koṣo dhanāgāram \|\|41-43\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** cakrañ ca vārāṇasīṁ
samadaha, tasyāḥ kṛyāyā anu paścāt praviṣtaṁ sat, viṣṇor
viśva-vyāpakasyeti tac-cakrasyāsi vyāpakatvaṁ sūcitam \| ata
evāṭṭādi-sahitāṁ kośādi-śālā-sahitāṁ ceti \| sarvāṁ śālinīm iti vā
pāṭhaḥ \|\|41\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** cakraṁ ca vārāṇasīṁ prati
samadahat iti pūrveṇānvayaḥ śālinīm iti śālām iti vā pāṭhaḥ \|\|41\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.42 \|\|**

**dagdhvā vārāṇasīṁ sarvāṁ viṣṇoś cakraṁ sudarśanam \|**

**bhūyaḥ pārśvam upātiṣṭhat kṛṣṇasyākliṣṭa-karmaṇaḥ \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ),śrīnātha-cakravartī (caitanya-mata-mañjuṣā)
:** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** dagdvetyādi-punar uktiḥ
samyak sarvato dāhādy abhiprāyeṇokta-poṣanyāyāt \| tatra viṣṇu-cakram
ity ukty abhiprāyam eva \| yad vā, tad eka-svāmitvaṁ
tenāsādhāraṇatvañcoktam, ata eva bhūya upa upāsakatayātiṣthad āśrayat \|
sudarśanam iti sudṛśya-rūpaṁ tad iti bhāvaḥ \| yataḥ kṛṣṇasya
sarva-guṇa-rūpādi-yuktasyety arthaḥ \| ata evākliṣṭaṁ sarva-sukhāvaham,
kim vā, anāyāsenaiva tat-tad ācāraṇāt kleśa-rahitaṁ karma yasya tasya
\|\|42\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sudarnam iti sudṛśya-rūpaṁ
sad iti bhāvaḥ \| na ced amāścaryam iti tasya svabhāvam anuvadati
akliṣṭeti \|\|42\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.66.43 \|\|**

**ya enaṁ śrāvayen martya uttamaḥ-śloka-vikramam \|**

**samāhito vā śṛṇuyāt sarva-pāpaiḥ pramucyate \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ), śrīnātha-cakravartī (caitanya-mata-mañjuṣā)
:** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** aho kiṁ vaktavyam,
mahā-tīṛtha-kāśī-tan nivāsi-lokādi-dahanam ayuktam iti
duṣta-tat-saṅgyādi-daṇḍena śrī-bhagavato māhātmya-viśeṣa-sampattyā
tac-śravaṇādināpi samūla-sarva-duḥkhato vimuktiḥ syad ity āha---ya iti
\| etad ākhyānam, uttama-śḷokasya vikramo yasmiṁs tat, enam iti pāṭhaḥ
spaṣṭaḥ \| martā iti maraṇa-dharmatvāc crāvaṇayor apekṣakatādhikārā
apeṣā coktā \| samāhitaḥ śraddhayehitaḥ sann iti anyathā
nāstikatvādi-prasaktiḥ \| yad vā, śrī-kṛṣṇārpitacittaḥ, kim vā, sa
martyo mayā lakṣmyā hitaḥ śrī-bhagavad bhaktyā sneha-viṣayaḥ san sarvaiḥ
samūlaiḥ phalonmukhaiś ca pāpaiḥ prakarṣeṇa
vaikuṇṭha-prāpti-yogyatvādinā mucyate \| ata
evottama-śloka-śabda-prayogaḥ \| kiṁ vaktavya, sva-para-hitakārī
śrāvakaḥ pramucyata iti kevalam ātma-hita-kṛcchrato'pi pramucyata iti
vā-śabdārthaḥ \|\|43\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** etad-bhagavad-bahirmukhānāṁ
kāśīvāsināṁ damana-rūpam ākhyānam uttama-ślokasya vikramā yasmin tat
etam iti pāṭhaḥ spaṣṭa samāhitaḥ sāvadhānaḥ saśraddha ity arthaḥ \| kiṁ
vaktavyaṁ svapara-hitakārī śrāvayitvā pramucya iti kevalam ātm
a-hita-krtṛvat śrotāpi pramucyata iti vā-śabdārthaḥ \|\|43\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :**

iti sārārtha-darśinyāṁ harṣiṇyāṁ bhakta-cetasām \|

trayodaśo'yme saṅgataḥ saṅgataḥ satām \|\| \|\|

**\...**

iti śrīmad-bhāgavate mahā-purāṇe brahma-sūtra-bhāṣye pāramahaṁsyaṁ
saṁhitāyāṁ vaiyāsikyāṁ daśama-skandhe uttarārdhe pauṇḍrakādi-vadho nāma

ṣaṭ-ṣaṣṭitamo'dhyāyaḥ \|

\|\|66\|\|

\(67\)

## sapta-ṣaṣṭitamo'dhyāyaḥ 

### raivatake dvividavadhaḥ \|

**\|\| 10.67.1 \|\|**

**śrī-rājovāca---**

**bhūyo \'haṁ śrotum icchāmi rāmasyādbhuta-karmaṇaḥ \|**

**anantasyāprameyasya yad anyat kṛtavān prabhuḥ \|\|**

**śrīdhara-svāmī (bhāvārtha-dīpikā) :**

sapta-ṣaṣṭitame rāmo girau raivatake madāt \|

svairaṁ yuvatibhiḥ krīḍann avadhīd dvividaṁ khalam \|\|

kālindī-vidāraṇānantaraṁ rāma-caritraṁ dvivida-vadhādi-saṅgatam apy
anuktvā tat-pūrva-bhāvitvena pauṇḍraka-vadhādi nirūpyedānīṁ tad eva
prastauti bhūyo\'ham ity-ādinā \| rāma-caritra-śravaṇecchāyām
adbhuta-karmatvaṁ hetus tatra cānantatvaṁ tatrāpy aprameyatvam iti
\|\|1\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** dvividaṁ vānaram \|
tat-pūrvabhāvitvena dvivida-vadhāt prāktanatvena \| tad eva rāma-caritam
eva \| tatrāddhuta-karmatve \| tatrāpy anantatve'pi \| anyat
kālidīkarṣaṇetarat \| yat-karma \|\|1\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vibhuḥ
sarva-śakti-pūrṇaḥ, ato\'nyat uktāc-chrī-kālindyākarṣaṇādeḥ paraṁ yat
kṛtavān, tat rām asya vraja-jana-ramaṇasya rohiṇeyasya śrotum icchāmi \|
tatraiva hetvantaram---adbhūtāni śrī-yamunākarṣaṇādīni karmāṇi yasya
tasyeti \|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kālindītyādi-ṭīkāyām evam eva
jñeyaṁ prastuta-śrī-rāma-līlāmadhye yat pauṇḍraka-vadhādi nirūpitaṁ
tat-tasya tatraiva jātatvādy uktam eva atas tad-viccheda-śaṅkyā rājā
prastauti pṛcchatīti nirūpya sthitaṁ śrī-śukam iti vākya-śeṣāt bhūya ity
ādī karmeti ṣaḥ \| tad evāha yad anyad iti vibhuḥ sarva-śakti-pūrṇaḥ iti
sarvatra hetuḥ \|\|1\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** rāmasyeti caritam iti śeṣaḥ \| tad
evāha---yad anyad iti \|\|1\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

girau raivatake kīḍan preyasībhir ahan kapim \|

kadarthayantaṁ dvividaṁ sapta-ṣaṣṭitame balaḥ \|

kṛṣṇa-līlāyām aty āveśād rāma-līlā kāñcid ullaṅghaya mahā-munitvaṁ
mādhāvatv iti pṛcchati---ya iti \| adbhuta-karmaṇa iti sva-majjanārthaṁ
nadīṁ ko\'pi svāntikaṁ nānītavān iti bhāvaḥ \| nacaitāvad eva
tat-karmeti vācyaṁ yato\'nantasya na ca tat-karmaṇi tvaṁ jānāsyeveti
vācyaṁ yato\'prameyasya mādṛśa-buddhayā pramātum aśakyatvāt \|\|1\|\|

**\...**

**\|\| 10.67.2 \|\|**

**śrī-śuka uvāca---**

**narakasya sakhā kaścid dvivido nāma vānaraḥ \|**

**sugrīva-sacivaḥ so \'tha bhrātā maindasya vīrya-vān \|\|**

**śrīdhara-svāmī (bhāvārtha-dīpikā) :** narakasya sakheti hariṇā vaire
kāraṇam \| sugrīva-saciva iti tasya mantrabalam \| maindasya bhrāteti
rāmāyaṇe\'tiprasiddhatvena vīryādhikyam uktam iti \|\|2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sacivo mantriceṭayoḥ iti
medinī \| maindo\'pi vānaraḥ narakasya
sakheti-mahā-bhakta-rāja-sugrīva-sacivatve\'pi
duḥsaṅga-doṣasyānarthakāritva-jñāpanārtham uktam, duḥsaṅgasyāpi kāraṇaṁ
śrī-mal-lakṣmaṇe tasya pūrvam anādara āsīd iti yadyapi
mainda-dvividādānāṁ śrī-rāma-pūjāyām āvaraṇa-devatvād eva nityaṁ
siddhatvam eva tad api mahad aparādha-duḥsaṅga-doṣādi-jñāpanārthaṁ
jaya-vijaya-vadekena prakāśenaiva dvividasya bhraṁśo\'yaṁ darśitaḥ \|
sandarbhastu---śrī-rāma-pūjāvaraṇa-devo tu tadīya-vaikuṇṭhasthāvanyāv
eva, etau punas tac-chaktyāveśināvevety āha \| dvivido rātrau laṅkāṁ
gatvā rākṣasīr nagnāḥ kṛtvā tāsā yonīḥ pasparśa taj-jñātvā tato rāmeṇa
sainyān-niṣkāsitas tat-prāthitena punar uktam baladevād-dvāpare mṛtyu
prāpya punaḥ svar-lokaṁ gamiṣyatīty uktam anyatra \|\|2\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kaścid ekaḥ \| kiṁ vā,
vīryādinā lokottaraḥ \| atha tu, sa tu maindasya bhrāteti sarvatra
suvikhyāta eveti bhāvaḥ \| ato vīryavān vānara iti nara-tulya-ceṣṭāṁ
sūcayati \|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yadyapi śrī-sugrīva-saṅgī
tathāpi vakṣyamāṇa-durbuddhitve hetur ayam ity āha---narakasyeti \| evaṁ
dussaṅgasya daurātmyātiśayo śitaḥ tasya kāraṇaś ca balagavitatvāt
śrī-lakṣmaṇādiṣv anādara eveti jñeyaṁ yauta mainda-dvivido
śrī-rāma-pūjāyām āvaraṇa-devau tau tadīya vaikuṇṭha-sthāvanyāv eva etau
pūnas tac-chaktyāveśināviveti ca jñeyaṁ tayos tad asambhavāt
jaya-vijayavat sad aparādha-phala-darśanārthaṁ tādṛśa-buddhitvāder bahir
eva vyañjanam iti vā athetyānantarye maindasyānantara evāyaṁ bhrāteti
tenāti-sādṛśya-bodhanāya \|\|2\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** yadyapi śrī-rāma-candra-saṅgī
tathāpi vakṣyamāṇa-durbuddhitve hetur ayam ity āha---narakasyeti \|
duḥsaṅga-doṣād iti bhāvaḥ \| tat-kāraṇañ ca śrī-lakṣmaṇādau
bala-garvitatvenānādara eveti jñeyam \| yo tu mainda-dvivido
śrī-rāma-pūjāyām āvaraṇadevau tau tu tadīya-vaikuṇṭhasthāvanyāv eva etau
punas tac-chaktyāveśināv iti \|\|2-18\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** narakasya sakheti
mahā-bhakta-rāja-sugrīva-saciyatve\'pi
dussaṅga-doṣasyānarthakāritvajñāpanārtham uktaṁ dussaṅgasyāpi kāraṇaṁ
śrī-mal-lakṣmaṇe tasya pūrvam anādara āsīd iti jñeyaṁ yadyapi
mainda-dvividādīnāṁ śrī-rāma-pūjāyām āvaraṇadevatvānn ity asiddhatvam
eva tad api mahad aparādha-dussaṅgādi-doṣa-jñāpanārthaṁ jaya-vijayavad
ekena prakāśenaiva dvividasya bhraṁśo\'yaṁ darśitaḥ \|\|2\|\|

**\...**

**\|\| 10.67.3\|\|**

**sakhyuḥ so \'pacitiṁ kurvan vānaro rāṣṭra-viplavam \|**

**pura-grāmākarān ghoṣān adahad vahnim utsṛjan \|\|**

**śrīdhara-svāmī (bhāvārtha-dīpikā) :** sakhyur na rakasyāpacitimānṛṇyam
\| rāṣṭrasya viplavo nāśo yathā bhavati tathā purādīnadahad iti
\|\|3\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rāṣṭraṁ
śrī-dvārikā-nikaṭaṁ saurāṣṭrādi, tasya viplavo yena tad yathā
syāt-tathādayat \| utsṛjandadat \|\|3\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tām eva
darśayati---rāṣṭrety ādinā \| rāṣṭraṁ
śrī-dvārakā-nikaṭavarti-saurāṣṭrādi-purādīnāṁ yathottaraṁ nyūnatvaṁ
kaimutika-nyāyeneva vyākhyeyam \|\|3\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** apacitirānṛṇya-lakṣaṇaḥ
sammānā vānara iti punar uktir jātyaiva tāvac-cañcala-duṣṭa-prakṛtir iti
vyañjanāya rāṣṭraṁ śrī-dvārakā-nikaṭavartti-saurāṣṭrādi tasya viplavo
yatra tādṛśaṁ yathā syāt yad vā, rāṣṭra-viplava-rūpām apaciti pūrādīnāṁ
yathottaraṁ nyūnatvaṁ kaimutika-nyāyena vyākhyeyam \|\|3\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sakhyur narakasya
apacitirānṛṇyaṁ rāṣṭrasya viplavo nāśo yena tad-yathā syāt-tathādahat
\|\|3-4\|\|

**\...**

**\|\| 10.67.4 \|\|**

**kvacit sa śailān utpātya tair deśān samacūrṇayat \|**

**ānartān sutarām eva yatrāste mitra-hā hariḥ \|\|**

**śrīdhara-svāmī (bhāvārtha-dīpikā) :** kiṁ ca kvacid iti \| kadācit sa
dvividaḥ mitrahā sakhihantā \|\|4\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taiḥ śailaiḥ \|
yatrānarteṣu \|\|4\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** taiḥ prakṣiptaiḥ samyak
cara-sthira-sametatvādinācūrṇayat, harir iti tan-mitra-prāṇa-haraṇāt
\|\|4\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** taiḥ prakṣiptaiḥ \|\|4\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.67.5 \|\|**

**kvacit samudra-madhya-stho dorbhyām utkṣipya taj-jalam \|**

**deśān nāgāyuta-prāṇo velā-kūle nyamajjayat \|\|**

**śrīdhara-svāmī (bhāvārtha-dīpikā) :** tasya samudrasya jalaṁ bāhubhyām
utkṣipya velāyāḥ kūle vartamānān deśān plāvayāmāseti \|\|5\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** velā samudra-jalaṁ tasya
kūlaṁ taṭaṁ samīpaṁ tatratyān deśān \| taj-jalaṁ samudrāmbu \|
plāvayāmāsānāśayad ity arthaḥ \|\|5\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** velākūle vartamānān iti śeṣaḥ
\| kūlān iti pāṭhe\'pi sa evārthaḥ \| arśa ādyac \| prāṇo balam
\|\|5\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ, bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** velā samudra-jalaṁ
tat-kūla-bhavān deśān puṁstvam ārṣam \|\|5-6\|\|

**\...**

**\|\| 10.67.6 \|\|**

**āśramān ṛṣi-mukhyānāṁ kṛtvā bhagna-vanaspatīn \|**

**adūṣayac chakrṇ-mūtrair agnīn vaitānikān khalaḥ \|\|**

**śrīdhara-svāmī (bhāvārtha-dīpikā) :** āśramasthānvanas patīn bhaktvā
āhavanīyādy agniṣu mūtrādi kṛtavān \|\|6\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** bhaktvā troṭayitvā \|
āhavanīyādy agniṣu kuṇḍastheṣu \| śakṛt-purīṣam \| vitāno yajñas
tat-sambandhinas tathā tān \|\|6\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ṛṣi-mukhyānāṁ
bhagavad-bhaktarṣīṇām \|\|6\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī),jīva-gosvāmī
(krama-sandarbhaḥ, bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.67.7 \|\|**

**puruṣān yoṣito dṛptaḥ kṣmābhṛd-droṇī-guhāsu saḥ \|**

**nikṣipya cāpyadhāc chailaiḥ peśaskārīva kīṭakam \|\|**

**śrīdhara-svāmī (bhāvārtha-dīpikā) :** apy adhāspidadhe \| peśaskārī
bhramaraḥ \|\|7-9\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kṣmābhṛto girerdroṇyāṁ
nitamba-deśe yā guhā gahvara-deśās tāsu droṇī kāṣṭhāmbu-vāhinyāṁ
giryantara-nitambayo iti dharaṇiḥ \| sa dvividaḥ \| peśaskārī
pakṣi-kīṭas-sva-gṛhe kīṭa-gopake iti niruktiḥ \|\|7\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yoṣitaścety anvayaḥ \|
dṛpto baliṣṭho balena garvito vā, ataḥ kṣmābhūtaḥ droṇīṣu guhāsu ca
nikṣipyamāṇa-puruṣādīnāñ ca mahā-bhayena kiñcit karaṇāsāmarthyādikaṁ
sūcayati---peśaskārīveti \|\|7\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** yoṣitaścety anvayaḥ dṛptaḥ
balena garvitaḥ kīṭakam iti jātyekatvam \|\|7\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** apy adhāt ācchādayāmāsa
\|\|7-8\|\|

**\...**

**\|\| 10.67.8 \|\|**

**evaṁ deśān viprakurvan dūṣayaṁś ca kula-striyaḥ \|**

**śrutvā su-lalitaṁ gītaṁ giriṁ raivatakaṁ yayau \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** evaṁ vahni-dāhādinā \|
vipra-kurvan-virūpayan \| viṣṇu-purāṇe tu---

> kāma-rūpī mahā-rūpaṁ kṛtvā sasyānya śeṣataḥ \|
>
> luṭhan bhramaṇa-sammardaiḥ sañcūrṇayati vānaraḥ \|\|

iti taddauṣṭyādhikyamapyuktam \|\|8\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** viprakurvan pīḍayan, evam
uttarottaraṁ tasya duṣṭatādhikyaṁ jñeyam, anyac-coktaṁ
śrī-viṣṇu-purāṇe---

> kāma-rūpī mahā-rūpaṁ kṛtvā sasyānya śeṣataḥ \|
>
> luṭhan bhramaṇa-sammardaiḥ sañcūrṇayati vānaraḥ \|\| \[ 5.36.9,10\]

iti tādṛśa---duṣṭasyāpi śrī-bhagavatopekṣaṇaṁ śrī-raghunāthāvatāre
bhaktatvāpekṣayeti jñeyam \|\|8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** viprakurvan pīḍayan evam
uttarottaraṁ tasya duṣṭatvādhikyaṁ jñeyam \| anyac-coktaṁ
śrī-viṣṇu-purāṇe---

> kāma-rūpī mahā-rūpaṁ kṛtvā sasyānya śeṣataḥ \|
>
> luṭhan bhramaṇa-sammardaiḥ sañcūrṇayati vānaraḥ \|\|iti \|\|8\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.67.9 \|\|**

**tatrāpaśyad yadu-patiṁ rāmaṁ puṣkara-mālinam \|**

**sudarśanīya-sarvāṅgaṁ lalanā-yūtha-madhya-gam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tatra raivatake \|\|9\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sulalita-gītakaraṇam eva
darśayituṁ śrī-rām asya krīḍāṁ vadan tad-dhetutvena tad-veśādikaṁ
varṇayati---tatreti dvābhyām \| yadūnāṁ patim iti
sarva-vaibhava-pūrṇatvaṁ parama-sukhitvādikañ ca, tathā yaduṣu tad
apakārāśaktiñ ca sūcayati \| rāmam iti śrī-revatyādibhiḥ saha tatra
krīḍanābhiprāyeṇa, puṣkareti veśam uddiśya saundaryam āha \| lalanā
parama-sundara-striyaḥ śrī-revatyādyās tāsāṁ yūthaṁ samūhas
tan-madhyagam iti \|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatreti yugmakam \| yadūnāṁ
patim iti sarva-vaibhava-pūrṇatvaṁ parama-sukhitvādikañcāha rāmam iti
svabhāvata evaṁ ramaṇa-rasikatvaṁ puṣkareti tad
upalakṣita-vidagdha-vanya-veṣatvaṁ sudarśanīyeti svato\'pi saundarya
lalaneti tad ucita-parikara-śobhamānatvam \|\|9\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** prabhinnaṁ mattam
\|\|9-11\|\|

**\...**

**\|\| 10.67.10 \|\|**

**gāyantaṁ vāruṇīṁ pītvā mada-vihvala-locanam \|**

**vibhrājamānaṁ vapuṣā prabhinnam iva vāraṇam \|\|**

**śrīdhara-svāmī (bhāvārtha-dīpikā) :** prabhinnaṁ mattam \|\|10-11\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** galanmado gajḥ prabhinnaḥ
\|\|10\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** mādhuryam āha---madeti,
prabhāvam āha---vapuṣaiva puṣṭyādimatā mahātejasvinā ratnālaṅkārādy
anapekṣayāpi viśeṣataḥ sūrya-candrādibhyo\'py ādhikyena bhrājamānam \|
viśeṣaṇānām eṣāṁ yathottaraṁ krīḍopaka raṇatve śreṣṭayam \|\|10\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** gāyantam iti \| vaidagdhī
vilāsaś ca madeti tatra svābhāvika vilāsaṁ vāruṇīm iti tatra
tatrātiśayaṁ vibhrājamānam iti tejasvitvaṁ dṛṣṭāntastu
prākṛta-śrotṛcitte tat-tad-viśeṣa-mādhurī-sphūrtisopānatvāya \|\|10\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.67.11 \|\|**

**duṣṭaḥ śākhā-mṛgaḥ śākhām ārūḍhaḥ kampayan drumān \|**

**cakre kilakilā-śabdam ātmānaṁ sampradarśayan \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kila-kileti
vānara-jāti-śabdānukaraṇam \|\|11\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kila-kileti
taj-jāti-śabdānukaraṇam \| samyak sarvāṅga-pratāraṇādinā prakarṣeṇa ca
nikaṭāgamanādinā darśayan \|\|11\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** eka-śākhā-rūḍhatve\'pi
bahu-druma-kampanam atighanībhūtatvāt kila-kilāśabdam avyaktarāvam ity
arthaḥ \| prakarṣeṇa bahatvaprakaṭanena tatrāpi samyaktvena
parākrama-prakaṭanena ca darśayan \|\|11\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.67.12 \|\|**

**tasya dhārṣṭyaṁ kaper vīkṣya taruṇyo jāti-cāpalāḥ \|**

**hāsya-priyā vijahasur baladeva-parigrahāḥ \|\|**

**śrīdhara-svāmī (bhāvārtha-dīpikā) :** jātyā svabhāvenaiva cāpalaṁ
yāsāṁ tāḥ \|\|12\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** jātir jñāti-nisargayoḥ iti
dharaṇiḥ \| baladevasya parigrahāḥ patnyaḥ parigrahaḥ parijane patnyāṁ
svīkāra-mūlayoḥ iti medinī \|\|12\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** viśeṣeṇoccair jahasuḥ,
yato hāsyam eva priyaṁ yāsāṁ tāḥ, tatra hetuḥ---jātīti, tatrāpi taruṇya
iti, na ca mahā-duṣṭād api tāsāṁ kiñcid-bhayādikam ityā ha---baleti
\|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** viśeṣeṇa uccair jahusuḥ yato
hāsyam eva priyaṁ yāsāṁ tāḥ tatra hetuḥ jātīti tatrāpi taruṇya iti na ca
mahā-duṣṭād api tasmād-bhayādikam ity āha---baleti \|\|12\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** jātyā svabhāvena cāpalam
agāmbhīryaṁ yāsāṁ tāḥ \|\|12\|\|

**\...**

**\|\| 10.67.13 \|\|**

**tā helayām āsa kapir bhrū-kṣepaiḥ sammukhādibhiḥ \|**

**darśayan sva-gudaṁ tāsāṁ rām asya ca nirīkṣataḥ \|\|**

**śrīdhara-svāmī (bhāvārtha-dīpikā) :** helayāmāsāv ajajñe \| nirīkṣato
nirīkṣamāṇasya tam anādṛtyety arthaḥ \|\|13-14\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tā baladeva-patnīḥ \|
bhrūkṣepair bhūcālanaiḥ \| ity artha iti anādarādhikya-ṣaṣṭhayāyam artha
iti bhāvaḥ \|\|13\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** sammukhaṁ vividha-bhaṅgyā
mukha-pradarśanaṁ mukha-vikriyā vā, ādi-śabdāt
danta-darśana-vāg-vikārādayaḥ, tāsāṁ tāḥ pratyeva ca, api
nirīkṣamāṇasyāpi \|\|13\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** samyak nānātisukhaṁ yatra
tadādibhiḥ tāsāṁ tāḥ prati \|\|13\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** helayāmāsa avajñātavān
sammukhādibhiḥ sammukha-sthiti-gati-mūtraṇādibhiḥ tāsāṁ tāḥ rām asya
nirīkṣamāṇasyety anādare ṣaṣṭhī \|\|13-14\|\|

**\...**

**\|\| 10.67.14 \|\|**

**taṁ grāvṇā prāharat kruddho balaḥ praharatāṁ varaḥ \|**

**sa vañcayitvā grāvāṇaṁ madirā-kalaśaṁ kapiḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ dvividam \| grāvṇā
pāṣāṇena pāṣāṇa-grāva-prastarāḥ iti kośāt \| sa dvividaḥ \|\|14\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** balatvāt praharatāṁ
madhye varo\'pi tathā kuṛddho\'pi grābṇaiva prāharat, na tu muṣalena,
tasya pūrva-bhakty apekṣayety arthaḥ \| sa tu mahā-duṣṭatām evātanod ity
āha---sa iti dvābhyām \| vañcayitvā drutam uplutyānyatra gamanenātimāya
\|\|14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tam ity ardhakam \|\|14\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.67.15 \|\|**

**gṛhītvā helayām āsa dhūrtas taṁ kopayan hasan \|**

**nirbhidya kalaśaṁ duṣṭo vāsāṁsy āsphālayad balam \|\|**

**śrīdhara-svāmī (bhāvārtha-dīpikā) :** āsphālayad yoṣitāṁ vāsāṁsyākṛṣya
pāṭitavān \|\|15\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ balam \|
sphāla-kūrdana-pāṭanayoḥ curādiḥ \|\|15\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kopayan kopayituṁ hasan yadā
pūrvaṁ kopayan paścāt-tad-darśanena hasan balaṁ sarvato\'dhika-balam api
kadarthī-kṛtya muhuḥ khedayitvā yato madena garveṇoddhataḥ avinītaḥ
uccair hata iti tu śleṣaḥ hetuḥ balavān iti \|\|15\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī),jīva-gosvāmī
(krama-sandarbhaḥ, bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** vāsāṁsi
śayyopari-sthitāni āsphālayat ākṛṣya pāṭitavān \|\|15\|\|

**\...**

**\|\| 10.67.16 \|\|**

**kadarthī-kṛtya bala-vān vipracakre madoddhataḥ \|**

**taṁ tasyāvinayaṁ dṛṣṭvā deśāṁś ca tad-upadrutān \|\|**

**śrīdhara-svāmī (bhāvārtha-dīpikā) :** vipracakre evam apakṛtavān
\|\|16\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kadarthīkṛtya tiraskṛtya
\| tasya dvividasya \| avinayamauddhatyam vinayā tu kalāyāṁ strī
śikṣāyāṁ praṇato pumān iti medinī \| tad upadrutān
dvivida-kṛtopadravayuktān \|\|16-17\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** dhūrtaḥ khalāḥ, ata eva
kopayan kopayituṁ hasan, duṣṭaḥ strīṇāṁ vastrāsphālanāt, balaṁ
sarvato\'dhika-balavantam api kadarthīkṛtya avajñāya, yato madena
garveṇoddhato\'vinīta uccair hato vā, made hetuḥ---balavān iti \|

nanu, pūrva-bhakty apekṣayā tasyāvinayaḥ kṣantuṁ yujyeta,
tatrāha---deśāṁś ceti \| ataḥ kruddhaḥ san, ata eva
arer-nija-prātikūlyenāritvaṁ prāptasya tasya jighāṁsayā praharaṇecchayā
ādatta \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** deśāṁś caitad upaplavenaiva
bhagnān dṛṣṭvā anusandhāya \|\|16\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** vipra-cakra evam
apakṛtavān \|\|16-18\|\|

**\...**

**\|\| 10.67.17 \|\|**

**kruddho muṣalam ādatta halaṁ cāri-jighāṁsayā \|**

**dvivido \'pi mahā-vīryaḥ śālam udyamya pāṇinā \|\|**

**śrīdhara-svāmī (bhāvārtha-dīpikā) :** śālaṁ vṛkṣam \|\|17\|\|

---------------------------------------------------------------------------------------------------------------------

**vaṁśīdharaḥ, caitanya-mañjuṣā,** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kruddhaḥ punar atikaddhaḥ san
\[pādenaikena\] pāṇinaikenotpāṭya abhyetya abhimukham etya \|\|17-18\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī),jīva-gosvāmī
(krama-sandarbhaḥ, bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.67.18 \|\|**

**abhyetya tarasā tena balaṁ mūrdhany atāḍayat \|**

**taṁ tu saṅkarṣaṇo mūrdhni patantam acalo yathā \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** abhyetya sammukham āgatya
\| tena śālena taṁ vṛkṣam \|\|18\|\|

---------------------------------------------------------------------------------------------------------------------

**caitanya-mañjuṣā, vaiṣṇava-toṣaṇī, sanātana-gosvāmī
(bṛhad-vaiṣṇava-toṣaṇī), jīva-gosvāmī (krama-sandarbhaḥ,
bṛhat-krama-sandarbhaḥ), viśvanātha-cakravartī (sārārtha-darśiṇī) :**
*na vyākhyātam.*

**\...**

**\|\| 10.67.19 \|\|**

**pratijagrāha bala-vān sunandenāhanac ca tam \|**

**mūṣalāhata-mastiṣko vireje rakta-dhārayā \|\|**

**śrīdhara-svāmī (bhāvārtha-dīpikā) :** sunandena musalenāhanat \| ahann
ity arthaḥ \| taṁ vānaram \| mastiṣkaṁ mastakāvayava-viśeṣaḥ \|\|19\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ kapim \| ity artha
iti---śabārṣo\'treti bodhyam \| sunando baladevasya muśale viṣṇupārṣade
iti vāratāntaviḥ \| mastiṣkaṁ mastakāntaram iti dharaṇiḥ \|\|19\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tataḥ so\'pi kruddhaḥ san
nija-vikramaṁ darśayāmāsety āha---dvivido\'pīti \| pāṇinaikenotpāṭya,
yato mahā-vīrya!, atas tarasā vegenābhimukham etya tena sālena taṁ
sālam, acalaṁ yatheti tasya gurutvādikaṁ sūcitam, prati ābhimukhyena
jagrāha, pāṇinā halena vā, yataḥ saṅkarṣaṇo dvitīya-vyūhaḥ, ato bhagavān
sākṣād īśvaraḥ, taṁ dvividaṁ prāharat \| yad vā, yugapat pratigrahaṇe
hanane ca yogyatām āha---bhagavān sarva-śaktimān, yataḥ saṅkarṣaṇaḥ
śrī-kṛṣṇād apṛthag-bhūtaḥ \| viśeṣeṇa pūrvato\'py ādhikyena reje'śobhata
\| tatraiva hetvantaram---prahāram anucintayann iti
mahā-vīra-svabhāva-pradarśanād iti bhāvaḥ \| yad vā, asya pareṇānvayaḥ
\|\|19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** pratijagrāha svīkṛtavān acalo
yatheti tasya tenākiñcit karatvaṁ sūcitaṁ tad idaṁ ca kṣamā paunāpunyaṁ
tasya śrī-rāghavendra-sevā-prāg bhāvam anusandhāya kṛtam iti gamyate \|
musaleti yugmakaṁ \| nānucintayann ity asya pareṇānvayaḥ \|\|19-20\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** mastiṣkaṁ mastaka-majjā
\|\|19-28\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sunandena musalena
mastiṣkaṁ mastakāvayava-viśeṣaḥ \|\|19-23\|\|

**\...**

**\|\| 10.67.20 \|\|**

**girir yathā gairikayā prahāraṁ nānucintayan \|**

**punar anyaṁ samutkṣipya kṛtvā niṣpatram ojasā \|\|**

**śrīdhara-svāmī (bhāvārtha-dīpikā) :** gairikayā lohita-dhātunā \|
nānucintayann agaṇayan \|\|20-23\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** anyaṁ vṛkṣam \|
samutkṣipyotpāṭya \|\|20\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), sanātana-gosvāmī
(bṛhad-vaiṣṇava-toṣaṇī), jīva-gosvāmī (laghu-vaiṣṇava-toṣaṇī,
krama-sandarbhaḥ, bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.67.21 \|\|**

**tenāhanat su-saṅkruddhas taṁ balaḥ śatadhācchinat \|**

**tato \'nyena ruṣā jaghne taṁ cāpi śatadhācchinat \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tena vṛkṣeṇa \| taṁ vṛkṣam
\| tatas tad-vṛkṣa-cchedānantaram \|\|21-22\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tata ity ardhakam \| jaghne
dvividaḥ abhinad-balaḥ \|\|21\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī), jīva-gosvāmī
(krama-sandarbhaḥ, bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.67.22 \|\|**

**evaṁ yudhyan bhagavatā bhagne bhagne punaḥ punaḥ \|**

**ākṛṣya sarvato vṛkṣān nirvṛkṣam akarod vanam \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ), śrīnātha-cakravartī (caitanya-mata-mañjuṣā)
:** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** anyaṁ sālaṁ samyak
samūlatayokṣipya utpāṭya, ojasā balena \| susaṅkruddhaḥ san ahanat, taṁ
hantaṁ cikṣepety arthaḥ \| susaṅkruddhaḥ iti hananasya dārḍyādikaṁ
sūcayati, evam agre\'pi \| jaghne dvividaḥ, abhinat balaḥ,
bhagavate\'pi, tathāpi bhakta-vātsalyena prāyas tat-prahāra-pratikāram
evākarota, na tu taṁ prāṇato mārayatoti bhāvaḥ \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhagavateti prāyas
tat-kṛta-prahāra-pratīkāram evākarot na tu taṁ tadāpi prāṇato mārayat
lolāmātra prayojanasvād iti bhāvaḥ \|\|22\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.67.23 \|\|**

**tato \'muñcac chilā-varṣaṁ balasyopary amarṣitaḥ \|**

**tat sarvaṁ cūrṇayām āsa līlayā muṣalāyudhaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tato vṛkṣābhāvānantaram
\|\|23\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tato vṛkṣābhāve satīty
arthaḥ, śilānāṁ varṣaṁ vṛṣṭivad avicchinnatvādinā paramparāma, līlayā
anāyāsena, muṣalāyudha iti musalenaiva cūrṇayāmāsety arthaḥ \|\|23\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tato vṛkṣābhāve satīty arthaḥ
\|\|23\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.67.24 \|\|**

**sa bāhū tāla-saṅkāśau muṣṭī-kṛtya kapīśvaraḥ \|**

**āsādya rohiṇī-putraṁ tābhyāṁ vakṣasy arūrujat \|\|**

**śrīdhara-svāmī (bhāvārtha-dīpikā) :** arūrujat-tāḍayāmāsa \|\|24\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa dvividaḥ \|
tālasaṅkāśau tāla-tarū-vallambau \| tābhyāṁ muṣṭī-kṛta-bāhubhyām
\|\|24\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śilā-varṣeṇa, śilānām apy
abhāve sati bāhū muṣṭī-kṛtya dṛḍhva-vaddhakarāgrau kṛtvā, tāla-saṅkāśāv
iti muṣṭer gurutva-dārḍyādikam abhipretam \| yataḥ kapīśvaro
vānara-śreṣṭhaḥ, āsādya sannidhau gatvā, rohiṇyāḥ putram iti
tādṛśa-tāḍanāyogyatvam āha, śrī-vādarāyaṇir bhakti-viśeṣeṇa śokāt \| yad
vā, devakyāṁ śrī-kṛṣṇavat-sva-prabhāva-prakaṭanārthaṁ rohiṇyām
āvirbhūtam iti tasya sarva-śaktimattvaṁ sūcayati \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śilānām apy abhāve sati bāhū
muṣṭī-kṛtya dṛḍha-vaddha-karāgau kṛtvā rohiṇī-putram iti
śrī-rohiṇī-prema-smaraṇena tatra muner duḥkhoktiḥ \|\|24\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** muṣṭī-kṛtya muṣṭimantau
kṛtvety arthaḥ \| arūrujat tāḍayāmāsa \|\|24\|\|

**\...**

**\|\| 10.67.25 \|\|**

**yādavendro \'pi taṁ dorbhyāṁ tyaktvā muṣala-lāṅgale \|**

**jatrāv abhyardayat kruddhaḥ so \'patad rudhiraṁ vaman \|\|**

**śrīdhara-svāmī (bhāvārtha-dīpikā) :** yādavendraḥ saṅkarṣaṇaḥ kruddhaḥ
san \| jatrau kaṇṭha-bāhu-male \|\|25\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ dvividam \| sa
dvividaḥ \|\|25\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yādavendra iti tad
vadhenaiva yadūnām api hitaṁ syād iti bhāvaḥ \| ataḥ kruddhaḥ san
muṣala-lāṅgale tyaktveti nirāyudhena saha nirāyudhatayaiva yoddhavyam
iti yuddha-dharmāpekṣayā dorbhyāṁ tadvat samuṣṭibhyām evābhito\'dayat \|
sa dvividaḥ \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** musala-lāṅgalau tyaktveti \|
tasya nirāyudhatvena tan-nyāyyatvāt dorbhyāṁ tadvat samuṣṭibhyām eva
abhita ārdayat āṅa-bhāva ārṣaḥ sa dvividaḥ \|\|25\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tyaktvā musala-lāṅgalāv
iti tasya nirāyudhatve sati svasyāpi nirāyudhatvaucityāt jatrau
kaṇṭha-bāhu-mūle \|\|25\|\|

**\...**

**\|\| 10.67.26 \|\|**

**cakampe tena patatā sa-ṭaṅkaḥ sa-vanaspatiḥ \|**

**parvataḥ kuru-śārdūla vāyunā naur ivāmbhasi \|\|**

**śrīdhara-svāmī (bhāvārtha-dīpikā) :** ṭaṅkāḥ satoyavivarāṇi
tat-sahitaḥ \|\|26-27\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :**

> ṭaṅkassatoyavivare kopāsigrāvadāraṇe \|
>
> māna-bhede khanitre ca jaṅghāyāṁ strī \|\| iti dharaṇiḥ \|\|26-27\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bāyuneti dṛṣṭāntena
mulato\'tikampaḥ sūcitaḥ, he kuru-śārduleti bhārata-yuddhe\'pi tādṛśaṁ
na vṛttam iti parama-vismayāt \|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** saṭaṅka iti \| tena
jalaplāvanaṁ vyañjitaṁ

> jaṅghāyām adribhittau ca khanitre grāvadāruṇe \|
>
> kapitthe cāstriyāṁ ṭaṅkaḥ

iti tu trikāṇḍa-śeṣaḥ tataś ca sāvaraṇa ity arthaḥ \|\|26\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** saṭaṅkaḥ bhitti-sahitaḥ
parvataḥ raivatakaḥ,

> jaṅghāyām adribhittau ca khanitre grāvadāruṇe \|
>
> kapitthe cāstriyāṁ ṭaṅkaḥ iti trikāṇḍa-śeṣaḥ \|\|26-28\|\|

**\...**

**\|\| 10.67.27 \|\|**

**jaya-śabdo namaḥ-śabdaḥ sādhu sādhv iti cāmbare \|**

**sura-siddha-munīndrāṇām āsīt kusuma-varṣiṇām \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ), śrīnātha-cakravartī (caitanya-mata-mañjuṣā)
:** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tataś ca yādavānāṁ
sarva-manuṣyāṇāṁ vā, praharṣo\'bhūd iti kiṁ vaktavyam, indrādīnām api
vṛtta ity āha---jayeti \| sādhviti śabdaś ca surādiṣu indrāṇāṁ
śreṣṭhānām \|\|27\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sādhu sādhviti śabdaśvāsīt
surādiṣu indrāṇāṁ śreṣṭhānām ete ca śabdāḥ sarveṣāṁ pratyekam
evānanda-bhakti-vismayairjātāḥ bhāvab-hedena surendrādīnāṁ
yathā-saṅkhyam eva vā \|\|27\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.67.28 \|\|**

**evaṁ nihatya dvividaṁ jagad-vyatikarāvaham \|**

**saṁstūyamāno bhagavān janaiḥ sva-puram āviśat \|\|**

**śrīdhara-svāmī (bhāvārtha-dīpikā) :** jagato vyatikaraṁ nāśamāvahatīti
tathā tam \|\|28\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :**

> vyatikarastu saṅghāte vyasana-vyatiṣaṅgayoḥ \|

alpa-grāhyakare deśe nāśe kṣobhe viparyaye \|\|iti niruktiḥ \|\|28\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** janaiḥ svajanaiḥ
sarva-lokair vā, samyag bhaktyā bhagavat-pratipādanādinā stūyamānaḥ san
\| yad vā, evaṁ surendrād iti stūyamāno janaiḥ śrī-revatyādibhiḥ saha
svakīyaṁ puram ā samyak maṅgala-gītādimahotsava-pūrvakam aviśat,
bhagavān sarva-lokopakāraka ity arthaḥ \| ayaṁ nihanane saṁstave ca
hetuḥ \| evaṁ droṇyādiṣu dvivida-ruddha-loka-mocanādikañ ca jñeyam \|
sva-śabdena tādṛśa-mahā-duṣṭopadrava-veṣeṇāpi tasyābhibhavaṁ
sadā-maṅgalatvañ ca sūcayati \|\|28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** jamaiḥ svargasthair
bhūmiṣṭhaiś ca bhagavān iti sārvajñya-kāruṇyādi-vyañjanāt evaṁ
droṇyādiṣu dvivida-ruddha-loka-mocanādikañ ca jñeyam \| sva-śabdena
sva-jana-samāgama-mahotsavaśvaś ca sūcitaḥ \|\|28\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

iti sārārtha-darśinyāṁ harṣiṇyāṁ bhakta-cetasām \|

sapta-ṣaṣṭhitame saṅgataḥ saṅgataḥ satām \|\| \|\|

**\...**

iti śrīmad-bhāgavate mahā-purāṇe brahma-sūtra-bhāṣye pāramahaṁsyaṁ
saṁhitāyāṁ vaiyāsikyāṁ daśama-skandhe uttarārdhe dvivida-vadho nāma

sapta-ṣaṣṭitamo'dhyāyaḥ \|

\|\|67\|\|

\(68\)

## aṣṭaṣaṣṭitamo'dhyāyaḥ

### sāmba-vivāhaḥ balarāmeṇa hastināpura-karṣaṇaṁ ca \|

**\|\| 10.68.1 \|\|**

**śrī-śuka uvāca---**

**duryodhana-sutāṁ rājan lakṣmaṇāṁ samitiṁ-jayaḥ \|**

**svayaṁvara-sthām aharat sāmbo jāmbavatī-sutaḥ \|\|**

**śrīdhara-svāmī (bhāvārtha-dīpikā) :**

aṣṭa-ṣaṣṭitame sāmbe niruddhe kauravair yudhi

tad vimokṣāya rāmeṇa gajāhnaya-vikarṣaṇam

rāma-caritrāntaraṁ nirūpayitum āha---duryodhana-sutām iti \|
samitiñ-jayaḥ saṅgrāma-jit \|\|1-2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tad-vimokṣāya
sāmba-viyokṣāya \|

hṛto yadaiva pradyumnaḥ śambareṇātma-ghātinā \|

māse\'sminn eva sāmbas tu jāmbavatyām ajāyata \|\| \[ha.vaṁ. 2.50.110\]

iti harivaṁśoktyā pradyumna-savayaskatvāt-tasyodvāhaḥ pūrvam eva
vṛtto\'py atra saṅkarṣaṇa-māhātmya-prasaṅgād āha---duryodhaneti \|
jāṁvavatī-suta iti tasyā saubhāgyādhikyasūcanena
tasmin-pitṛ-snehādhikyaṁ darśitam \| atisnehenāmbayā saha vartata iti
sāmba ity anv arthatā-jñāpanārthaṁ yatra tatra jāmbavatī-suta iti
viśeṣaṇaṁ dīyate \| sam itiṁ saṅgrāmaṁ sabhāṁ ca jayatīti sam itiñjayaḥ
\| balena śatreṇa cobhayajayī \|

sāmatiḥ samparāye syāt \| sabhāyāṁ saṅgame\'pi ca \|\| iti
medinī\|\|1\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :**

hṛto yadaiva pradyumnaḥ śambareṇātma-ghātināḥ \|

māse\'sminn eva sāmbastu jāmbavaty ātmajāyata \|\| \[ha.vaṁ. 2.50.110\]

śrī-harivaṁśoktyā prāyaḥ śrī-pradyumna-samavayastvāc-chrī-sāmbasya
pūrva-vṛttam api vivāhaṁ śrī-baladeva-vikrama-prasaṅgād
atrāha---duryodhanety ādinā \| samitiñjayo mahā-vīra ity arthaḥ \|
ato\'harat \| yad vā, samitiṁ jaya iti svayambare samāgatān tān sarvān
rājño yuddhe jitveti bhāvaḥ \| he rājan iti kṣatriyasyāyaṁ dharma eveti
bhāvaḥ \| yad vā, nija-śīyādinā rājamānaḥ san, yato jāmbavatyāḥ suta iti
tasyāḥ prema-prārthanayā śrī-bhagavatā priyatam asya śrī-śiṣasya
māhātmyaṁ tatvatā bahula-tapasya yā tam ārādhya śrī-sāmbasya prāptyā
śrī-pradyumna-sama-saundaryādikaṁ dāna-dharmottānusāreṇa sūcitam \| ata
eva mahā-snehena ambayā sadaiva vartata iti sāmba-nāmeti jñeyam
\|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :**

hṛto yadaiva pradyumnaḥ śambareṇātma-ghātināḥ \|

māse\'sminn eva sāmbastu jāmbavaty ātmajāyata \|\| \[ha.vaṁ. 2.50.110\]

iti śrī-harivaṁśoktyā prāyaḥ pradyumna-samavayaskatvāc-chrī-sāmbasya
pūrvavṛttam api vivāhaṁ śrī-baladeva-vikrama-prasaṅgād
atrāha---duryodhanety ādinā \| pūrvaṁ ṭīkāyāṁ
pradyumnajatmajāmbavatyādi-vivāhayor vyatikrameṇa svīkāras tv atra
yathā-krama-śravaṇāpekṣayeti jñeyam \| jāmbavatyāḥ suta iti tasyāḥ
saubhāgyādhikya sūcanena tasmin pitṛ-snehādhikyaṁ darśitam ata eva
tasyās tat-samasundara-putra-prārthanayā śrī-bhagavatā
sva-bhakta-vara-śivasya māhātmyaṁ tanvatā tam ārādhya sa prāpta iti
dāna-dharme ata eva snehenānvayā sadā varttanta iti sāmbaḥ ata eva yatra
tatra tad-viśeṣaṇatvaṁ tasya śrūyate evaṁ sati jāmbavatī-sutasyāsya
nāmni dantya-evoṣmā na tu tālavya ity āyātam \|\|1\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :**

aṣṭa-ṣaṣṭitame sāmbe niruddhe kurubhir halī \|

duruktyā kopitaś cakre gajāhvaya-vikarṣaṇam \|\|

samitiñjayaḥ saṅgrāmajit \|\|1-2\|\|

**\...**

**\|\| 10.68.2 \|\|**

**kauravāḥ kupitā ūcur durvinīto'yam arbhakaḥ \|**

**kadarthī-kṛtya naḥ kanyām akāmām aharad balāt \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : akāmām** ajāta-kāma-vikārām
\| yad vā, tad-varecchā-rāhitām \|\|2\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **kauravā**
duryodhanādyāḥ \| **durvinīto**\'śikṣitaḥ, yato\'**rbhakaḥ** \| kiṁ vā,
arbhako\'pi vinaya-rahitaḥ sa-garva ity arthaḥ \| nanu, balād dharaṇaṁ
kṣatriyasya yuktam eva ? tatrāhuḥ---**akāmāṁ** tad-baraṇecchā-rahitām
\|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : kauravā** duryodhanādayaḥ \|
**arbhako**'pi vinaya-rahitaḥ sa-garva ity arthaḥ \| yad vā,
arbhako\'yaṁ pitrādibhir aśikṣita iti tān apy adhikṣipanti, yataḥ
**kadarthīkṛtya** khedayitvā, tatrāpi **akāmāṁ** tad-varaṇecchā-rahitām
\|\|2\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.3\|\|**

**badhnītemaṁ durvinītaṁ kiṁ kariṣyanti vṛṣṇayaḥ \|**

**ye'smat-prasādopacitāṁ dattāṁ no bhuñjate mahīm \|\|**

**śrīdhara-svāmī (bhāvārtha-dīpikā) : no**\'smākaṁ **mahīm** asmābhir
**dattām** \| na te bhūpataya iti bhāvaḥ \|\|3\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : imaṁ** sāmbam \|
**durvinītam** aśikṣitam \| **ye** vṛṣṇayaḥ \| *iti bhāva*
iti---yadu-śaptatvāt teṣāṁ rājyādhikāra eva nāstīty āśayaḥ \|
\[*vai.to.*\] **badhnīta** iti hanana-niṣedho dyotyate \| tat-spṛṣṭāyāḥ
kanyāyā varāntarāyogyatvena jāmātṛtvāvaśyakatvāt \|
śrī-bhīṣma-vidurādīnāṁ saṁmateś ca \| ata evāgre jighṛkṣava \[10.68.7\]
iti \| bandhane hetuḥ---**durvinītam** iti \| anyathāsmākaṁ parābhava
eva janair dṛśyata iti bhāvaḥ \|\|3\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** [vanotaiveti, na
dhanatety]{.mark} uktiḥ, śrī-bhagavat-putratvāt jāmātṛtvāc ca, ata
evāgre ca jighṛkṣava \[10.68.7\] iti \| bandhane hetuḥ---**vinītam**
iti, śikṣārtham eveti bhāvaḥ \| ata evāsya punar uktiḥ, na tu svayam
upārjitām, yato\'smābhir eva **dattām**, ato
dattāpahāra-doṣa-śaṅkayāparādhe\'py anācchidyamānām iti bhāvaḥ \| yato
**no**\'smadīyām eva, na tu teṣām arājatvād iti \| teṣāṁ svataḥ
sāmarthyaṁ nirastam \| **bhuñjata** iti tathāpi bhoga-mātram eva, na tu
teṣāṁ tat-svāmitvam iti bhāvaḥ \|\|3\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : badhnīta** iti hanana-niṣedho
dyotyate \| sa cādhunā tat-spṛṣṭāyāḥ kanyāyāḥ varāntarāyogyatvena
jāmātṛtvāvaśyakatvāt \| śrī-bhīṣma-vidurādīnāṁ tathā sammateś ca \| ata
evāgre jighṛkṣava \[10.68.7\] iti \| bandhane hetuḥ---**durvinītam** iti
\| anyathāsmākaṁ parābhava eva janair dṛśyata iti bhāvaḥ \|\|3\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : no**\'smākaṁ **mahīm**
asmābhir **dattāṁ** na te bhūpatayaḥ iti bhāvaḥ \|\|3\|\|

**\...**

**\|\| 10.68.3 \|\|**

**nigṛhītaṁ sutaṁ śrutvā yady eṣyantīha vṛṣṇayaḥ \|**

**bhagna-darpāḥ śamaṁ yānti prāṇā iva susaṁyatāḥ \|\|**

**śrīdhara-svāmī (bhāvārtha-dīpikā) : yānti** yāsyanti \| **prāṇā**
indriyāṇīva \| **susaṁyatāḥ** prāṇāyāmādibhir damitāḥ \|\|4\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** \[vai.to.\] **nigṛhītaṁ**
baddham \| **iha** hāstinapure \| **śamaṁ** **yānti** asmad-vaśyā
bhavantīti bhāvaḥ \| durvaśyānām api vaśyatve dṛṣṭānta---**prāṇā** iti
\|\|4\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, tathāpi
putra-snehena te tv avaśyam udyamaṁ kuryur eva ?
tatrāhuḥ---**nigṛhītam** iti \| **sutam** iti mahā-sneha-pātratoktā \|
**vṛṣṇayaḥ** śrī-kṛṣṇādyāḥ \| **śamaṁ yānti**, asmākaṁ vaśyā
bhaviṣyantīty arthaḥ \| durvaśyānām api vaśyatve dṛṣṭāntaḥ---prāṇā iti
\|\|4\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : nigṛhītaṁ** baddham \| **iha**
hāstinapure \| **śamaṁ** **yānti** asmad-vaśyā bhavantīti bhāvaḥ \|
durvaśyānām api vaśyatve dṛṣṭānta---**prāṇā** iti \|\|4\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : yānti** yāsyanti \|
**prāṇā** indriyāṇīva \|\|4\|\|

**\...**

**\|\| 10.68.5 \|\|**

**iti karṇaḥ śalo bhūrir yajñaketuḥ suyodhanaḥ \|**

**sāmbam ārebhire yoddhuṁ kuru-vṛddhānumoditāḥ \|\|**

**śrīdhara-svāmī (bhāvārtha-dīpikā) : kuru-vṛddho** bhīṣmaḥ, tena
**anumoditās** tat-sahitāḥ ṣaḍ eta ity arthaḥ \|\|5-6\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : iti** evam uktvā \|
**śalādayas** trayo bāhalīkātmaja-somadattātmajāḥ \| **yajñaketur**
bhūriśravāḥ \| yajña-śabdenātra yūpo lakṣyate \| *ity artha*
iti---kṣatra-dharma-niṣṭhatvāt parābhavam asahamāno vṛddho\'pi bhīṣmas
sāmba-bandhanārthaṁ yayāv iti bhāvaḥ \|\|5\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **śalādayas** trayaḥ
somadatta-putrāḥ \| tatra **yajñaketur** bhūrisravāḥ, **kuru-vṛddha**
iti jñātīnāṁ lajjayā kula-śreṣṭhasya lajjotpattes tena **anumoditā** iti
teṣām utsāhaḥ sūcitaḥ \| vastutaś cāyaṁ bhāvaḥ---duryodhanādīnāṁ
mahābhimānināṁ kadācit katthanaṁ śrutvā tān prati yādavānāṁ māhātmyaṁ
darśayitum icchatā tat-tattvābhijñena bhāgavata-pravareṇa
bhīṣmeṇāvasaraṁ prāpya tad-arthaṁ preritā iti \|\|5\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : śalādayas** trayaḥ
somadatta-putrāḥ \| tatra **yajñaketur** bhūriśravāḥ \|
**kuru-vṛddheti** teṣām utsāha-kāraṇaṁ tena tu teṣām
abhimāna-vyañjanārtham evānumodanam iti jñeyam \|\|5\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : śalādayas** trayaḥ
somadatta-putrāḥ \| **yajñaketur** bhuriśravāḥ \| **kuru-vṛddho**
bhīṣmaḥ, tena **anumoditā** ity etat-spṛṣṭāyāḥ kanyāyāḥ varāntarāyogyād
ayam eva varo bhavet, kintv
etad-anyāya-sva-[śauryayotyortanārtham]{.mark} ayaṁ bandhanīya eva, na
tu vadhya iti kṛtānumodanāḥ \| tataś ca tenāpi sahitāḥ karṇādayaḥ ṣaḍ
ity arthaḥ \|\|5-6\|\|

**\...**

**\|\| 10.68.6 \|\|**

**dṛṣṭvānudhāvataḥ sāmbo dhārtarāṣṭrān mahā-rathaḥ \|**

**pragṛhya ruciraṁ cāpaṁ tasthau siṁha ivaikalaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : dhārtarāṣṭra**-sambandhinaḥ
\| **eka** evaikalaḥ, svārthe laḥ \| yad vā, ekān pradhānān api lunāti
chinattīty ekalaḥ \| lunāter ḍaḥ eke mukhyānya-kevalāḥ ity amaraḥ \|
śūratamaḥ \|\|6\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **anu** paścāt
**dhāvato** vegena gacchataḥ, **pra**karṣeṇa dṛḍha-sajjīkaraṇādinā
**gṛhītvā**, **ruciraṁ** śārṅga-jātitvāt, iti tasya dārḍhyādikam uktam
\| ekatra eva **tasthau**, yato **mahāratho** vīra-pravaraḥ, **siṁha**
**iva** iti nirbhayatvādikaṁ dyotayati \|\|6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : pra**karṣeṇa sajjīkaraṇādinā
**gṛhītvā** \|\|6\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.7 \|\|**

**taṁ te jighṛkṣavaḥ kruddhās tiṣṭha tiṣṭheti bhāṣiṇaḥ \|**

**āsādya dhanvino bāṇaiḥ karṇāgraṇyaḥ samākiran \|\|**

**śrīdhara-svāmī (bhāvārtha-dīpikā) : karṇo**\'**gra** gīr yeṣāṁ te
\|\|7\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : taṁ** sāmbam \| **te**
karṇādayaḥ \|\|7\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **āsādya** nikaṭe prāpya,
**dhanvino** dhanur-vidyā-dattā ity arthaḥ \| ataḥ **sam**yag **ākiran**
vyāpnuvan \|\|7\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : sam**yag **ākiran** vyāpnuvan
\|\|7\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : samākiran** samyag ākīrṇaṁ
cakruḥ \|\|7\|\|

**\...**

**\|\| 10.68.8 \|\|**

**so'paviddhaḥ kuru-śreṣṭha kurubhir yadu-nandanaḥ \|**

**nāmṛṣyat tad acintyārbhaḥ siṁhaḥ kṣudra-mṛgair iva \|\|**

**śrīdhara-svāmī (bhāvārtha-dīpikā) : nāmṛṣyat** asahat **acintyasya**
bhagavato\'**rbho**\'rbhakaḥ \| acintyaś cāsāv arbhaś ceti vā
\|\|8-9\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : sa** sāmbaḥ \|
**apaviddhas** tāḍitaḥ \| **tat** kuru-tāḍanam \| andhād andho na jāyeta
iti nyāyena nahi pitṛ-sama eva prāyaḥ putro bhavatīti bhāvaḥ \| he
**kuru-śreṣṭha** ! iti pūrveṣāṁ durvinayena lajjamānaṁ sāntvayatīti
bhāvaḥ \| **acintyā** iti śrī-bhagaval-līlā-viśeṣecchayaiva aniruddhavat
taj-jātam iti bhāvaḥ \|\|8\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** he kuru-śreṣṭheti tad
ativedhena śokāt, kim vā, amarṣeṇa praharṣāt \| yad vā, pūrveṣāṁ
durvinayena lajjamānaṁ rājānaṁ sāntvayati, yadunandana iti \|
yaduvaṁśyatvenāpi tebhyaḥ kurubhyaḥ śraiṣṭhayaṁ kiṁ vā, tad
atiśreṣṭhyārtham eva---

bālyāt prabhṛti rāmeṇa śastreṣu viniyojitaḥ \|

rāmād anantaraś caiva mānitaḥ sarva-vṛṣṇibhiḥ \|\| \[ha.vaṁ. 2.110.2\]

iti śrī-harivaṁśoktaṁ māhātmyaṁ sūcayati \| yad vā, yadunām
ānandanārtham iti bhāvaḥ \| na ca bālakatvena tebhyo\'sya nyūnatety
āha---acintyo\'dbhuto lokātīto\'rbhakaḥ \| kṣudra-mṛgair upadrutaḥ siṁho
yathā tad upadravaṁ na sahate, kiṁ tu tāna hantyeva, tadvid ity arthaḥ
\|\|8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atiśayena viddhaḥ pāṭhāntare
apakarṣaṇāt viddhaḥ he kuru-śreṣṭheti pūrveṣāṁ durvinayena lajjamānaṁ
rājānaṁ sāntvayati yadunandana iti---

bālyāt prabhṛti rāmeṇa śastreṣu viniyojitaḥ \|

rāmād anantaraś caiva mānitaḥ sarva-vṛṣṇibhiḥ \|\| \[ha.vaṁ. 2.110.2\]

iti śrī-harivaṁśoktaṁ māhātmyaṁ sūcayati svarūpataś ca **acintyārbhaḥ**
\|\|8\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** apaviddhaḥ apakarmaṇā
anyāyena viddhaḥ nāmṛṣyat nasahata acintyasya bhagavato\'rbhaḥ
\|\|8-9\|\|

**\...**

**\|\| 10.68.9 \|\|**

**visphūrjya ruciraṁ cāpaṁ sarvān vivyādha sāyakaiḥ \|**

**karṇādīn ṣaḍ rathān vīras tāvadbhir yugapat pṛthak\|\|**

**śrīdhara-svāmī (bhāvārtha-dīpikā) :** tat-prapañcayati catubhir iti
caturbhiś catura ity atra vīpsānusandheyā \| tat-karma te
saṁmānitavantaḥ \|\|9-11\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yāvantas te tāvad dhi \|
ṣaḍbhiḥ tatrāpi pratyekaṁ, tatrāpi yugapad iti saślāghire \|\|9\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** visphūrjya gāḍhm ākṛṣya,
ruciram iti punar uktis tasyotkṛṣṭatva-bodhanāya \| yad vā, ruciraṁ
yathā syāt, tāvādbhiḥ ṣabhir yugapat tatrāpi pṛthak pṛthkatvena
vivyādha, yat vīro yuddha-samarthaḥ \|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** visphūrjyeti yugamakam \|
gāḍham ākṛṣya rucraṁ yathā syāt tāvadbhiḥ ṣaḍbhḥi pṛthak pratyekaṁ
tatrāpi yugapat abhitaḥ apūjayan śaślāghire \|\|9-10\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.10 \|\|**

**caturbhiś caturo vāhān ekaikena ca sārathīn \|**

**rathinaś ca maheṣv-āsāṁs tasya tat te'bhyapūjayan \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tat ṣaṭ-saṅkhyāka-bāṇais
tāḍanam \| tasya sāmbasya \| tat-karma yugapat-tāḍana-rūpam \| te
karṇālayaḥ \|\|10\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** maheṣvāsā iti
mahā-vīratvam uktam, ato\'bhito\'pūjayan, sādhu sādhviti śaśnādhira ity
arthaḥ \| mahā-vīrāṇām anya-vīrya-viśeṣa-darśanena praharṣodayāt \| yad
vā, ca api, maheṣvāsā apy abhyapūjayan, ātmano mahā-rathādi-sadbhāve\'pi
tādṛśa-śakty abhāvād ity artha \|\|10\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** caturbhiś catura ity atra
vīpsā\'nusandheyā tat-karma te sammānitavantaḥ \|\|10-11\|\|

**\...**

**\|\| 10.68.11 \|\|**

**taṁ tu te virathaṁ cakruś catvāraś caturo hayān \|**

**ekas tu sārathiṁ jaghne cicchedānyaḥ śarāsanam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ sāmbam \| te
karṇādayaḥ \|\|11\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kathañcakruḥ ?
tadāha---catvāra iti pādābhyām, ekaḥ karṇaḥ, anyo bhīṣmaḥ \|\|11\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kathaṁ cakrus tad
āha---catvāra iti padābhyām ekaḥ kaṇaḥ anyo bhīṣmaḥ \|\|11\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.12 \|\|**

**taṁ baddhvā virathī-kṛtya kṛcchreṇa kuravo yudhi \|**

**kumāraṁ svasya kanyāṁ ca sva-puraṁ jayino'viśan \|\|**

**śrīdhara-svāmī (bhāvārtha-dīpikā) : svasya** duryodhanasya **kanyāṁ
ca** nītveti \|\|12-13\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ sāmbam \| jayino
jetukāmā na tu labdhajayāḥ \| kumāram iti---prauḍhair vṛddhair bahubhiś
ca valasyaikasya bandhanādikam anyāyyam iti bhāvaḥ \| gṛhītveti śeṣaḥ
\|\|12\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yudhi kṛcchreṇaiva
virathī-kṛtyety ukta-poṣa-ṇyāyāt, virathī-kṛtyaiva paścād baddhvā,
anyathā tatrāśaktir iti bhāvaḥ \| **kanyāṁ** **ca** ādāya iti śeṣaḥ \|
**kumāram** iti prauḍher vṛddhaiś ca bahu-balir bālakasyaikasya
bandhanādikam anyāyam iti bhāvaḥ, jayinā santaḥ \|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** virathīkṛtya paścād-vaddhvā
anyathā tatrāśakteḥ kanyāñcādāyetiśeṣaḥ \| kumāram iti \| prauḍher
vṛddhair bahubhiś ca bālakāsyaikasya bandhanādikam anyāyyam iti bhāvaḥ
\| jayinaḥ santaḥ acintyārbha ity uktatvādetad api śrīmad
aniruddhavac-chrī-bhagaval-līlā-viśeṣecchaiva jātam iti bhāvaḥ
\|\|12\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : kumāraṁ kanyāṁ ca** gṛhītvā
iti śeṣaḥ \|\|12-13\|\|

**\...**

**\|\| 10.68.13 \|\|**

**tac chrutvā nāradoktena rājan sañjāta-manyavaḥ \|**

**kurūn praty udyamaṁ cakrur ugrasena-pracoditāḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tat sāmba-bandhanam
\|\|13\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nāradenoktaṁ yad-vṛttaṁ
tena \| kiṁ vā, ukta-muktis tena dvāreṇa, tat sāmba-bandhanādikaṁ
śrutvā, ugrasenenaiva, na tu śrī-kṛṣṇena, agrajābhiprāyajñānāt
ugrasena-pratiṣṭārthaṁ vā, prakṛṣṭena coditā yādavāḥ \| ata evāgre
śrī-baladevo vakṣyati---ugrasena ity-ādi \| he rājan iti praharṣāt \|
kiṁ vā, rājñāṁ svabhāvo\'yaṁ bhavatā jñāyata eveti bhāvaḥ \|\|13\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nāradenoktām uktihis tena
tad-vāreṇa ugrasenenaiva coditā yādavāḥ na tu śrī-kṛṣṇena paramātmīye
jyeṣṭhe ca bhavad-vandhu-vṛnde sakti svayaṁ sva-putrādy artham
udyamasyānarhatvāt agrajābhiprāyajñānāt ugrasene
datta-rājya-sammānanatvāc ca \|\|13\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.14 \|\|**

**sāntvayitvā tu tān rāmaḥ sannaddhān vṛṣṇi-puṅgavān \|**

**naicchat kurūṇāṁ vṛṣṇīnāṁ kaliṁ kali-malāpahaḥ \|\|**

**śrīdhara-svāmī (bhāvārtha-dīpikā) :** yataḥ kaliṁ naicchedataḥ
sāntvayitvā jagāmeti \|\|14-15\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sannaddhān yuddhārthe
pariṇaddha-kavacān \| kurūṇāṁ vṛṣṇīnām iti \|
śrī-rohiṇī-kuntyādi-sambandhenaikyatā prāptatvād iti bhāvaḥ \| kaler
duryodhanasya malam bhimānam apahanti tan-mātraṁ dūrīkaroti na tu tam
api hantum icchati karuṇa-svabhāvatvād iti-bhāvaḥ \| yugmānvayaḥ \|
ugraseneti śrī-kṛṣṇena na tu preritāḥ paramātmīye jyeṣṭhe bandhu-vṛnde
sati sva-putrārthodyamānahatvāt \|\|14-15\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vṛṣṇi-puṅgavān
ugrasenādīn, kaliṁ kalahaṁ naicchat, yataḥ kalahādi-kali-kāla-doṣāpaha
iti śiṣyatvāpekṣayā duryodhanasya snehena gamanaṁ parihatam \| evaṁ
kuru-vṛṣṇikulayo ramaṇād-rāmaḥ \|\|14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** sāntvayitveti yugmakam \|
kurūṇāṁ vṛṣṇīnām iti śrī-rohiṇī-kuntyādi-sambandhenaikatā prātatvād
iti-bhāvaḥ \| kaliṁ kalahaṁ naicchat yataḥ sāmānyato'pi
kalahādi-kalikāla-doṣāpahaḥ yad vā, kaler duryodhanasya malam
abhimānādikam apahanti tan-mātraṁ dūrīkaroti na tu tam api hantum
icchatīti tathā karuṇa-svabhāvatvād iti bhāvaḥ \| evaṁ
bhagavad-bhāgavata-dveṣa-doṣasya svenāpi durunmūlatvaṁ darśitam iti ca
\|\|14-15\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sāntvayitvā jagāmety
anvayaḥ yato naicchad ity-ādi \|\|14-15\|\|

**\...**

**\|\| 10.68.15 \|\|**

**jagāma hāstinapuraṁ rathenāditya-varcasā \|**

**brāhmaṇaiḥ kula-vṛddhaiś ca vṛtaś candra iva grahaiḥ \|\|**

**śrīdhara-svāmī (bhāvārtha-dīpikā), vaṁśīdharaḥ, śrīnātha-cakravartī
(caitanya-mata-mañjuṣā), jīva-gosvāmī (laghu-vaiṣṇava-toṣaṇī) :** *na
vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** āditya-varcaseti
ravivac-chīghragatitvam, tena sadya eva gamanañ ca
sūcayati---brāhmaṇādibhir vṛta iti \| durbuddhīnāṁ prabodhanārtham,
tathā nija-yuyutsāhitya-dyotanārthañ ca \|\|15\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.16 \|\|**

**gatvā gajāhvayaṁ rāmo bāhyopavanam āsthitaḥ \|**

**uddhavaṁ preṣayām āsa dhṛtarāṣṭraṁ bubhutsayā \|\|**

**śrīdhara-svāmī (bhāvārtha-dīpikā) :** dhṛtarāṣṭraṁ prati bubhutsayeti
abhiprāya-jijñāsayety arthaḥ \|\|16\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** bubhutsayā bodhayitum
icchayā \| antarbhāvitaṇyarthoyam \| tad abhiprāya-jijñāsayā
duryodhanādīnāṁ durbuddher api dhṛtarāṣṭra-mūlakatvāt \|\|16\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** dhṛtarāṣṭram iti
duryodhanādīnāṁ durbuddhe stan-mūlakatvāt \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** dhṛtarāṣṭram iti \| rājatvāt
duryodhanādīnāṁ durbuddhes tan-mūlakatvāc ca \|\|16\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bubhutsayā tad
abhiprāya-jijñāsayā \|\|16\|\|

**\...**

**\|\| 10.68.17 \|\|**

**so'bhivandyāmbikā-putraṁ bhīṣmaṁ droṇaṁ ca bāhlikam \|**

**duryodhanaṁ ca vidhi-vad rāmam āgatam abravīt \|\|**

**śrīdhara-svāmī (bhāvārtha-dīpikā) :** vidhivad abhivandya \|\|17\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa uddhavaḥ \|
yudhiṣṭhirādīnām abhivādane\'nuktistu teṣāṁ tadendraprasthe\'vasthānāt
\|\|17\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ata eva prāk tam
abhivandya, epām evābhivandanādikaṁ kuruṣu mukhyatvāt, śrī-yudhirādīnāṁ
cānuktistadānīṁ teṣām indraprasthe nivāsāt, sāmba-bandhane ca sāhāyyādy
abhāvāt \|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** abhivādane
śrī-yudhiṣṭhirādīnām anuktis tadānīm indraprastha-vāsāt duryodhanaṁ ceti
ca-kāro niṣkarṣe sa ca tasyānarhatve'pi loka-rītīvaivedaṁ bahir
abhivandanam iti bodhayati antastu
tad-vidhaśāstṛ-sarvāntaryāmitvadṛṣṭaiveti \|\|17\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** so\'bhivandya \|\|17-23\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** yudhiṣṭhirādīnām
abhivādane\'nullekhas tadānīṁ teṣām indraprasthe\'vasthānāt \|\|17\|\|

**\...**

**\|\| 10.68.18 \|\|**

**te'ti-prītās tam ākarṇya prāptaṁ rāmaṁ suhṛttamam \|**

**tam arcayitvābhiyayuḥ sarve maṅgala-pāṇayaḥ \|\|**

**śrīdhara-svāmī (bhāvārtha-dīpikā) :** tam uddhavam arcayitvā satkṛtya
\| maṅgala-pāṇaya upāyana-hastāḥ \|\|18\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** te bhīṣmādayaḥ \|
suhṛttamam iti---suhṛdo yādavāḥ, suhṛttarāḥ śrī-vasudevādayaḥ, teṣv api
pauravyāḥ śrī-rohiṇyāḥ putratvena suhṛttamam \| yad vā, duryodhanaṁ
prati gadā-vidyāpradatve na pūjyaṁ balarāmam \| tam uddhavam \|\|18\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** suhṛdo yādavāḥ,
suhṛttarāḥ śrī-vasudevādayaḥ, teṣv api pauravyāḥ śrī-rohiṇyāḥ putratvena
suhṛttamam yad vā, paramopakāriṇaṁ duryodhanaṁ prati
gadā-yuddhādi-śikṣaṇāt, ataḥ prītāḥ, pāṭhāntare\'pi sa evārthaḥ \| sarva
iti pratyekaṁ sarveṣāṁ maṅgala-pāṇitvādikaṁ bodhayati \|\|18\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** suhṛdo yādavāḥ suhṛttarāḥ
śrī-vasudevādayaḥ teṣv api pauravyāḥ śrī-rohiṇyāḥ putratvena suhṛttamaṁ
yad vā, paramopakāriṇaṁ duryodhanaṁ prati gadādi-śikṣaṇāt ato\'tiprītāḥ
yad vā, sāmba-mocanārtham asmān anunetuṁ prāptam ity abhipretyātiprītāḥ
\|\|18\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tam addhavaṁ satkṛtya
\|\|18\|\|

**\...**

**\|\| 10.68.19 \|\|**

**taṁ saṅgamya yathā-nyāyaṁ gām arghyaṁ ca nyavedayan \|**

**teṣāṁ ye tat-prabhāva-jñāḥ praṇemuḥ śirasā balam \|\|**

**śrīdhara-svāmī (bhāvārtha-dīpikā) :** vṛddhā api praṇemuḥ
\|\|19-21\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ rāmam \| teṣāṁ madhye
\|\|19\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yathānyām iti
dhṛtarāṣṭrādayaḥ sāśirvādāliṅganādinā duryodhanādayaś ca praṇāmādinā
saṅgamyety arthaḥ \| ye śrī-bhīṣmādayaḥ, śiraseti
bhūmisparśane\'ti-bhaktir uktā \|\|19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** the śrī-bhīṣmādayaḥ
\|\|19\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** teṣāṁ madhye ye
bhīṣmādayas te praṇemuḥ \|\|19\|\|

**\...**

**\|\| 10.68.20 \|\|**

**bandhūn kuśalinaḥ śrutvā pṛṣṭvā śivam anāmayam \|**

**parasparam atho rāmo babhāṣe'viklavaṁ vacaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** atha kuśala-praśnottaram
\|\|20\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śivaṁ kṣemam, anāmayaṁ
cārogyam, parasparaṁ pṛṣṭvā, aghotat-praśnānantaram eva, aviklavaṁ
spaṣṭākṣaramadainyaṁ bā, nirbhayatvāt \|\|20\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** śrutvety atra hetuḥ, śivaṁ
kṣemam anāmayaṁ cārogyaṁ parasparañ ca pṛṣṭveti tad evaṁ \[dṛ\] pṛṣṭvā
śrutvā sthiteṣv iti śeṣaḥ \| atho tat-praśnānantam eva aviklavaṁ
nirbhayam \|\|20\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** parasparaṁ śrutvā pṛṣṭvā
sthiteṣu teṣv iti śeṣaḥ \|\|20\|\|

**\...**

**\|\| 10.68.21 \|\|**

**ugrasenaḥ kṣiteśeśo yad va ājñāpayat prabhuḥ \|**

**tad avyagra-dhiyaḥ śrutvā kurudhvam avilambitam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kṣitīśeśo rājādhi-rājaḥ \|
kṣitīśā yūyaṁ teṣām īśo rājā ! tatra hetuḥ---prabhuḥ \|
sudharmā-pārijātādy upāyana-samarpakā indrādayo yad ājñākāriṇas tatra
yūyaṁ ke varākā iti yayātinā yadūnāṁ rājatva-mātraṁ niṣiddhaṁ na tu
rājeśatvam iti bhāvaḥ \| avyadhiyaḥ santa ity anyathā sa yuṣmān
daṇḍayiṣyatīti bhāvaḥ \|\|21\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ājñāpana-yogyatām
āha---kṣitīśānāṁ rājñām īśaḥ samrāḍity arthaḥ \| yataḥ prabhur yādavānām
asmākam īśvaraḥ \| yad vā, ata eva sarveṣāṁ prabhuḥ, avyagradhiyaḥ
sāvadhānāḥ santaḥ, īdṛśy uktiś ca teṣāṁ rājatvābhimāna-nāśanārtham,
tathā prakopanāya ca \| tac ca sva-vikrama-pradarśanāya, tad api kṛpayā
durbuddhīnāṁ sad-buddhy-artham iti, tat-tv agre vyakta bhāvi \|\|21\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ājñāpana-yogyatvam
āha---kṣitīśeśaḥ tatra hetuḥ prabhuḥ mahendrādīnām apy ājñāpakaḥ iti
rājatva-mātra yayātinā niṣiddhaṁ na tu rājeśatvam iti nyāyāc ca darśitaḥ
avyagradhiyaḥ sāvadhānās santaḥ yad vā, tena sāmnaivādiṣṭam iti
tatrānyathā śaṅkayā bhayam akurvāṇāity arthaḥ \|\|21\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kṣitīśā yūthaṁ yuṣmākam
apīśo rājā tatra hetuḥ prabhuḥ sudharmā-pārijātādy upāyana-samarpakā
mahendrādayo'pi yasyājñākāriṇas tatra ke yūyaṁ varākā iti yayātinā
yadūnāṁ rājatva-mātraṁ niṣiddhaṁ na tu rājeśatvam iti bhāvaḥ \|
avyagradhiyaḥ santa ity anyathā sa yuṣmān daṇḍayiṣyatīti bhāvaḥ
\|\|21\|\|

**\...**

**\|\| 10.68.22 \|\|**

**yad yūyaṁ bahavas tv ekaṁ jitvādharmeṇa dhārmikam \|**

**abadhnītātha tan mṛṣye bandhūnām aikya-kāmyayā \|\|**

**śrīdhara-svāmī (bhāvārtha-dīpikā) : yad yūyam** ity ugrasena-vākyam \|
**mṛṣye** sahe \| athāśu tam ānīya samarpayata iti śeṣaḥ \|\|22\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : dhārmikam** iti
kṣatriya-dharme svayaṁvare kanyā-haraṇa-rūpe sthitam \|\|22\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **adharmeṇa** iti \|
**bahūnām** ekena saha yuddhāt, **dhārmikam** iti svayaṁvare
kanyā-haraṇasya kṣatriya-dharmatvād anaparādhinam apīty arthaḥ \| yad
vā, bahubhir ekasya yuddhe kadācid vaimukhyam api sambhavet, tad-abhāvād
ābhimukhya-param iti \| **atha** māṅgalye \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : adharmeṇa** iti chedaḥ \|
**atha** kārtsnye \| **aikyam** abhedaḥ \|\|22\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : yad yūyam** ity ugrasenasya
vākyam \| **adharmeṇa jitvā** iti **tan** **mṛṣye** sahe tasmād āśu tam
ānīya samarpaya iti vākya-śeṣasyāprayogas teṣāṁ tāvan-mātra-śravaṇenāpi
durvacane pravṛttatvāt \|\|22\|\|

**\...**

**\|\| 10.68.23 \|\|**

**vīrya-śaurya-balonnaddham ātma-śakti-samaṁ vacaḥ \|**

**kuravo baladevasya niśamyocuḥ prakopitāḥ \|\|**

**śrīdhara-svāmī (bhāvārtha-dīpikā) :** vīryaṁ prabhāvaḥ śauryam utsāho
balaṁ sattvaṁ tairunaddham ucchṛkhalam \| katham \| ātmanaḥ śakteḥ samam
anurūpam \|\|23\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kuravo duryodhanādayaḥ
\|\|23\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** vīryādibhir mana
indriya-deha-śaktibhir uccair naddhaṁ baddhaṁ grathitam, tatra
hetuḥ---ātmeti \|\|23\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** asya vākya-viśeṣākathanaṁ ca
teṣāṁ tāvan-mātra-śravaṇenaiva durvacane pravṛttatvāt prakarṣeṇa kopitā
stad-vacasaiva \|\|23\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** vīryaṁ prabhāvaḥ śauryam
utsāhaḥ balaṁ ca tair annaddham ucchritam \| ātmanaḥ śakter anurūpaṁ
samam \| prakopitā arthād vacasaiva \|\|23\|\|

**\...**

**\|\| 10.68.24 \|\|**

**aho mahac citram idaṁ kāla-gatyā duratyayā \|**

**ārurukṣaty upānad vai śiro mukuṭa-sevitam \|\|**

**śrīdhara-svāmī (bhāvārtha-dīpikā) : upānat** pāda-rakṣā **śira āroḍhum
icchati** iti hīnā asmān ājñāpayantīty arthaḥ \|\|24\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** "duratayā" iti pāṭhaḥ
samyak \| "duratyayā" iti pāṭhe tṛtīyārthe prathamā ārṣatvāt,
duratyayayety arthaḥ \| yad vā, auṇādika-ka-pratyaya eter bodhyaḥ \|
tathā cātyetīty atyo nāśaḥ, durgato\'tyo yasyāḥ sā duratyā, tayā \|
pādau rakṣatīti *pādarakṣā* \| *ity artha* iti sarvathāsmad atulyāḥ
svādhikya-varṇanena nirlajjā iti bhāvaḥ \|\|24\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **aho** vismaye \|
**kālasya gatyā** gatiḥ, **dūratyayā** durlaṅghyayā, kadācid
asambhāvyasyāpy udbhavāt, tatrāhuḥ---**ārurukṣatīti** \| **vai** api,
**mukuṭena sevitam** api \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aho vismaye na ca citram ity
āhuḥ---**kālasya gatyā** gatiḥ so-sthāne ṭādeśaḥ chāndasaḥ \|
**duratyayā** durlaṅghyayā kadācid asambhavodayāt \| tad eva
darśayati---**ārurukṣati** iti \|\|24\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : gatyā** gatiḥ \| sau ṭādeśaś
chāndasaḥ \|\|24-26\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : kāla-gatyā** kāla-gatiḥ
**upānat** carma-pādukāpi **śiraḥ,** tac cāpi **mukuṭa**-yuktam
\|\|24\|\|

**\...**

**\|\| 10.68.25 \|\|**

**ete yaunena sambaddhāḥ saha-śayyāsanāśanaiḥ \|**

**vṛṣṇayas tulyatāṁ nītā asmad-datta-nṛpāsanāḥ \|\|**

**śrīdhara-svāmī (bhāvārtha-dīpikā) :** asyaiva prapañca eta iti
caturbhiḥ \| yaunena pṛthāyā vivāhena \|\|25\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ete yadavaḥ \| tataḥ kiṁ
tatrāha---sahety ādi \|\|25\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** eta iti
sākṣād-vartamāna-śrī-baladevoddeśena \| kiṁ vā, atidīnā ity arthaḥ \|
sambandhāḥ sambandhaṁ prāptāḥ, ataḥ saha samānā ekatra vā śayyādayo
yeṣāṁ te \| kiṁ ca, asmābhirdataṁ napāsanaṁ yebhyaste, arājatvena teṣāṁ
tad abhāvāt \| evam ātma-tulyatāṁ prāpitāḥ \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** eta iti \|
sākṣād-baladevoddeśena sambaddhāḥ sambandhaṁ prāpitāḥ ataḥ saha ekatra
śayyādayo yeṣāṁ te \|\|25\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ete yaunena
pṛthā-vivāheneti śyālaka-bhāvo vyañjitaḥ \|\|25\|\|

**\...**

**\|\| 10.68.26 \|\|**

**cāmara-vyajane śaṅkham ātapatraṁ ca pāṇḍuram \|**

**kirīṭam āsanaṁ śayyāṁ bhuñjate'smad-upekṣayā \|\|**

**śrīdhara-svāmī (bhāvārtha-dīpikā) :** kiñ ca \| cāmara-vyajane iti \|
bhuñjaty upabhuñjata ity arthaḥ \| asmad apekṣayāsmākam anāgraheṇa
\|\|26\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** na kevalaṁ siṁhāsanādibhir
ete mānitā api tu rājā-cihnair apīty āha---kiṁ ceti \| ity artha iti
bhañjantīti parasmai-padam ārṣam bhujo\'navane ity ātmane-pada-vidhānād
iti bhāvaḥ \| tīrthastu---bhuñjanti bhajanti anyopadravamantareṇa
rakṣantīti pālanārtham abhipretya parasmaipadam evocitam ity āha \|
anāgraheṇaudāsīnyena \|\|26\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ata eva cāmarādīni
rājārhadravyāṇi bhuñjate, cāmare eva vyajane, na cāyogyatvenāsmābhis
teṣv ācchidyamāneṣu satsu bhoktuṁ śaknuvantīty āhuḥ---asmad iti
\|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** cāmare eva vyajane \|\|26\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bhuñjanti asmākam
upekṣayeti apekṣā-lakṣaṇa anādara evāsthi \| hīna-kulatvenādṛtatvād etad
auddhatyaṁ vayam upekṣāmahe iti bhāvaḥ \|\|26\|\|

**\...**

**\|\| 10.68.27 \|\|**

**alaṁ yadūnāṁ naradeva-lāñchanair**

**dātuḥ pratīpaiḥ phaṇinām ivāmṛtam \|**

**aye'smat-prasādopacitā hi yādavā**

**ājyāpayanty adya gata-trapā bata \|\|**

**śrīdhara-svāmī (bhāvārtha-dīpikā) :** alam iti \| ataḥ paraṁ tāny
apahariṣyāma ity arthaḥ \|\|27\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** nete rāja-cihnārha ity
āha---alam iti \| ataḥ param adyatanāt-param \| ity artha
iti---mūṣika-siṁha-nyāyena pūrva-sadṛśān-kariṣyāma
arthān-nṛpa-cihānyetebhya uttārayiṣyāma iti bhāvaḥ \| dātur
asmad-vaṁśasya \| pratīpauvirodhibhiḥ \| dṛṣṭāntaḥ---sarpa-dattam
amṛtopalakṣitaṁ dugdhādi-rasaṁ yathā viṣātmanā pariṇataṁ dātur eva
sarpasyopakārāgrahītṛtvād-daṁśana-dvārā mṛti-pradaṁ tathaitānyapīty
arthaḥ \| bata khede \|\|27\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** dātṝṇām asmākaṁ pratīpaiḥ
prati-kūlaiḥ sad-dravya-dānena hitayogye\'pi \| pratikūlatāyāṁ
dṛṣṭāntaḥ---kṣaṇinām iti \| amṛtaṁ kṣīram, no\'smākaṁ
prasādenānugraheṇaivopacitā vṛddhiṁ prāptāḥ, hi api, yādavā, api \|
adheti prāk kadāpy ajñāpanād-gatatrapāḥ, anājñāpy eṣu apyājñāpanāt, bata
khede, ato bijñāpayantīty evaṁ vaktum arhantīti bhāvaḥ \|\|27\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** dātṝṇām asmākaṁ pratīpaiḥ
pratikūlaiḥ amṛtaṁ kṣīraṁ tair ity arthaḥ bhisaḥ subhāvo'pi chāndasaḥ
no\'smākaṁ prasādenānugraheṇaivopacitāṁ vṛddhiṁ prāptāḥ hi prasiddhau
\|\|27\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** amṛtaṁ kṣīram, tair ity arthaḥ
\|\|27-54\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ataḥ param eṣām
aparādhopekṣānucitaivety āha alam iti \| tenaitebhyo nṛpālāñchanāny
uttārayiṣyāma iti bhāvaḥ \|\|27\|\|

**\...**

**\|\| 10.68.28 \|\|**

**katham indro'pi kurubhir bhīṣma-droṇārjunādibhiḥ \|**

**adattam avarundhīta siṁha-grastam ivoraṇaḥ \|\|**

**śrīdhara-svāmī (bhāvārtha-dīpikā) :** avarudhīta svīkuryāt \| uraṇo
meṣaḥ \|\|28\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** adattam aprattam \|
asmākam indro\'nukūlo\'stīti yad ahaṁ kurudhve tatrāpi re yadavaḥ
śṛṇudhvam ity āha---katham iti \| avarundhīta grahītuṁ śaknuyāt \| uraṇa
iti---yadīndram api meṣam iva paśyāmas tatra yūyaṁ ke iti bhāvaḥ
\|\|28\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, avaśya-deyāyāḥ
kanyāyāḥ kṣatriyatvena haraṇāt katham etāvat vairasyam utthāpyate ?
satyam, asmākam asammatyā balād dharaṇān māna-hāniḥ syād ity āśayena \|
yad vā, na cāsmābhir adoyamānaṁ na te kiñcid bhoktuṁ śaknuvantīty
āhuḥ---katham iti \| ādi-śabdāt karṇādayas taiḥ, arjunasya
sāhityābhāve\'pi grahaṇaṁ jñātitvenaikyāt \| kiṁ vā, tenābhinnatayātmano
gaurabārtham \|\|28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** katham api tair arjunasya
sāhityābhāve\'pi grahaṇam ātmano gauravārtham \|\|28\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** asmākam indraḥ khalv
anukulo'stīti yad ahaṁ kurudhve tathāpi re yadavaḥ śṛṇudhvam ity āha
katham iti \| avarundhīti grahītuṁ śaknuyāt \| uraṇo meṣa iti yatrendram
api meṣam iva paśyāmas tatra yūyaṁ ke iti bhāvaḥ \|\|28\|\|

**\...**

**\|\| 10.68.29 \|\|**

**śrī-bādarāyaṇir uvāca---**

**janma-bandhu-śriyonnaddha-madās te bharatarṣabha \|**

**āśrāvya rāmaṁ durvācyam asabhyāḥ puram āviśan \|\|**

**śrīdhara-svāmī (bhāvārtha-dīpikā) :** janmanā bandhubhiś copalakṣitayā
śriyā unnaddha utkaṭo mado yeṣāṁ te \| durvācyaṁ paruṣaṁ vākyam \|
asabhyā durjanāḥ \|\|39\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : *[mūlaḥ pratilipyāṁ ṭīkāṁ
nāstyeva.\[29-30-31-32\] ślokāḥ]{.mark}***

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **[+++]{.mark}**

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** [+++]{.mark}

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ).
viśvanātha-cakravartī (sārārtha-darśiṇī):** *na vyākhyātam.*

**\...**

**\|\| 10.68.30 \|\|**

**dṛṣṭvā kurūṇāṁ dauḥśīlyaṁ śrutvāvācyāni cācyutaḥ \|**

**avocat kopa-saṁrabdho duṣprekṣyaḥ prahasan muhuḥ \|\|**

**śrīdhara-svāmī (bhāvārtha-dīpikā) : [+++]{.mark}**

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : [+++]{.mark}**

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **[+++]{.mark}**

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : [+++]{.mark}**

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** ete iyad vā vadanti kiyad
vā kurvanti tad vadaṁ tu kurvantv ity apekṣayaiva tadānīṁ tūṣṇīm āsīt \|
gateṣu teṣu pauralokeṣu tu sthiteṣu sva-samucitaṁ vaktuṁ kartuṁ ca kopam
āvścakārety āha dṛṣṭveti \| krodha-saṁrabdhaḥ kopāviṣṭaḥ \|\|30\|\|

**\...**

**\|\| 10.68.31 \|\|**

**nūnaṁ nānā-madonnaddhāḥ śāntiṁ necchanty asādhavaḥ \|**

**teṣāṁ hi praśamo daṇḍaḥ paśūnāṁ laguḍo yathā \|\|**

**śrīdhara-svāmī (bhāvārtha-dīpikā) :** nānā-dhanābhijanādi-madair
unnadhās teṣāṁ daṇḍa eva prathamaḥ prakarṣeṇa śamayatīti tathā \| yathā
laguḍo daṇḍaḥ \|\|31-32\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : [+++]{.mark}**

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **[+++]{.mark}**

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** [+++]{.mark}

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nānā-dhanādi-madair
unnaddhāḥ daṇḍa eva nānā-madān praśamayatīti praśamaḥ \| na tu sāmādir
upāya ity arthaḥ \|\|31-32\|\|

**\...**

**\|\| 10.68.32 \|\|**

**aho yadūn su-saṁrabdhān kṛṣṇaṁ ca kupitaṁ śanaiḥ \|**

**sāntvayitvāham eteṣāṁ śamam icchann ihāgataḥ \|\|**

**śrīdhara-svāmī (bhāvārtha-dīpikā) : [+++]{.mark}**

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : [+++]{.mark}**

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **[+++]{.mark}**

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : [+++]{.mark}**

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.33 \|\|**

**ta ime manda-matayaḥ kalahābhiratāḥ khalāḥ \|**

**taṁ mām avajñāya muhur durbhāṣān mānino'bruvan \|\|**

**śrīdhara-svāmī (bhāvārtha-dīpikā) :** durmāṣān avācya-śabdān
\|\|33\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** māninaḥ śrī-madāndhāḥ
\|\|33\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** te mayā cikīrṣita-śamā
ime manda-matayaḥ kubuddhayaḥ, yataḥ kala-he\'bhito stāḥ, yataḥ khalā
duṣṭāḥ \| khalatvam eva darśayati---ye mām iti \| māninaḥ sagarvāḥ
santaḥ \| yad vā, ime tu ye te sarva evety arthaḥ \| anyat samānam
\|\|33\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** te mayā cikīrṣitasamāḥ
mandamatitvādikam eva darśayati---yemām iti taṁ mām iti kacit \|\|33\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** taṁ prasiddham eteṣāṁ
hitakāriṇam api mām \|\|33\|\|

**\...**

**\|\| 10.68.34 \|\|**

**nograsenaḥ kila vibhur bhoja-vṛṣṇy-andhakeśvaraḥ \|**

**śakrādayo loka-pālā yasyādeśānuvartinaḥ \|\|**

**śrīdhara-svāmī (bhāvārtha-dīpikā) :** durbhāṣaṇam anusmarati ṣaḍbhiḥ,
nograsena iti \| vibhur ājñāpayituṁ samarthaḥ \|\|34\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** na vibhuḥ, api tu vibhur
eva \| yasyograsenasya \|\|34\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** nanu, tvam apy avācyam
avoca iti cet-tatrāha---neti, kila kim ? api tu vidhurevety arthaḥ \|
yad vā, ugrasenaḥ kila na vibhur iti krodhāveśoktiḥ, yato bhojādīnāṁ
sarveṣām eva yādavānām īśvarā \| kiṁ ca, śakrati \|\|34\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** nanu, tvam apy ayuktam
evāvocata iti cet-tatrāha---neti \| kila kim arthai anṛte vā api tu
vibhur evety arthaḥ \| yad vā, ugrasenaḥ kila niścayena vibhur iti
virodha-lakṣaṇayā \|\|34\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** durbhāṣaṇānyam anusmarati
ṣaḍbhi---nograsena iti \|\|34\|\|

**\...**

**\|\| 10.68.35 \|\|**

**sudharmākramyate yena pārijāto'marāṅghripaḥ \|**

**ānīya bhujyate so'sau na kilādhyāsanārhaṇaḥ \|\|**

**śrīdhara-svāmī (bhāvārtha-dīpikā) :** aho dhṛṣṭā śrī-kṛṣṇam apy
adhikṣipantīti kupita āha---su-dharmety ādibhis tribhiḥ \|\|35-36\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** alaṁ yadūnām ity uktyā
kṛṣṇasya yādavatvena tam apy ākṣipantīti kupita āha---sudharmety
ādi-tribhiḥ yena kṛṣṇena \| so\'sau kṛṣṇaḥ \|\|35\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tathāpi
sva-pūrva-puruṣa-śreṣṭhayayātiśāpāpekṣa yā nṛpāsanādikaṁ kila yādavā
nāhantu, sākṣād-bhagavān śrī-kṛṣṇo nārhatveva, tam api tatrāvivicyocur
iti sakrodham āha---sudhamrmeti dvābhyām \| amarāṇām aṅghripa iti
manuṣyābhogyatvaṁ tathā tad artham indrādi-deva-nirjayādikañ ca sūcayati
\| so\'nirvacanīyeśvaryaḥ, nṛpasyādhyāsanaṁ siṁhāsanam arhatīti tathā
saḥ pāṭhāntare kileti pāṭhe adhyāsanaṁ kila, api asāv api \| yad vā,
upahāse, evam agre\'pi \|\|35\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ṭīkāyāṁ kṛṣṇam apy
ākṣiptavanta ity atra samudāyokter iti bhāvaḥ \| śramarāṇām aṅghriya iti
manuṣyābhogyatvaṁ tathā tad artham indrādi-deva-nirjayādikañ ca sūcitaṁ
na adhyāsanaṁ siṁhāsanam arhatīti tathā saḥ kila śiraścālane upahāse vā
kiṁ tu sutarām eva tad arhaṇa iti yad vā, kila niścaye tādṛśo\'sau
tadati tuccha nārhaty evety arthaḥ \| evam agre'pi \|\|35\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** aho dhṛṣṭāḥ alaṁ yadunām
ity uktyā kṛṣṇam apy ākṣipantīti kupita āha---sudharmety ādibhistribhiḥ
adhyāsanaṁ nṛpa-siṁhāsanaṁ tad api nārhati \|\|35-36\|\|

**\...**

**\|\| 10.68.36 \|\|**

**yasya pāda-yugaṁ sākṣāc chrīr upāste'khileśvarī \|**

**sa nārhati kila śrīśo naradeva-paricchadān \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yasya kṛṣṇasya arhati
tādṛśo\'sau tadati tucchaṁ nārhatyevety arthaṁ evam agre'pi \|\|36\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** akhilānāṁ śrī-brahmādīnām
īśvaro sevyāpi sākṣāt svayam upāste \| yad vā,
rukmiṇī-rūpeṇa-sākṣād-bhūtā, śrīśaḥ lakṣmīpatir api, kim vā,
bhaktabhyo\'khila-vibhūti-pradāna-samartho\'pi, nara-devasya rājñaḥ
paricchadān cāmarādīn \|\|36\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aho kiyad vā, tāvan-māhātmyaṁ
yato yasyeti sākṣāc-chrīḥ svarūpa-śakti-rūpā vaikuṇṭheśvarī yad vā,
tato'pi pūrṇāvirbhāvā rukmiṇī-rūpā ata evākhilānāṁ mat-paryantānām
īśvarī tatra vā kā varākī māyā-vṛtti-rūpā svargādiśrī-r ity arthaḥ \|
śrīśa iti punar anuvādas tad-dārḍhyārthḥ \|\|36\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.37-38\|\|**

**yasyāṅghri-paṅkaja-rajo'khila-loka-pālair**

**mauly-uttamair dhṛtam upāsita-tīrtha-tīrtham \|**

**brahmā bhavo'ham api yasya kalāḥ kalāyāḥ**

**śrīś codvahema ciram asya nṛpāsanaṁ kva \|\|**

**bhuñjate kurubhir dattaṁ bhū-khaṇḍaṁ vṛṣṇayaḥ kila \|**

**upānahaḥ kila vayaṁ svayaṁ tu kuravaḥ śiraḥ \|\|**

**śrīdhara-svāmī (bhāvārtha-dīpikā) :** mauly-uttamair mauli-yuktair
uttamāṅgaiḥ, uttamair maulibhir iti vā \| upāsitāni tīrthāni yair
yogibhis teṣām api tīrtham \| \| yad vā, upāsitaṁ sarvaiḥ sevitaṁ
tīrthaṁ gaṅgā tasyās tīrthaṁ tīrthatva-nimittam \| kiṁ ca, brahmā bhavaḥ
śrīś cāham api udvahema \| kathaṁ bhūtā vayam ? yasya kalāyā aṁśasya
kalā aṁśāḥ \|\|37-38\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** eka-deśa-nyāyāśrayaṇe
gauravaṁ matvāha---uttamair iti \| tīrthāni śāstrāṇi guravo vā tīrthaṁ
pāvitryāpādakam \| sarva-prasiddhim ādāya---yad veti \| tīrthatvaṁ
pavitra-hetutvam \| tasya nimittaṁ kāraṇaṁ, bhagavat-padodbhūtatvam eva
gaṅgāyāḥ pāvanatve hetur iti bhāvaḥ \| na kevalaṁ gaṅgotpatti-hetutvād
eva śrī-kṛṣṇasyādhikyam, api tu brahmādy-upāsyatvād apīty āha---kiṁ ceti
\| udvahema śirasi dhārayāmaḥ \| asya kṛṣṇasya \| kalāyāḥ puruṣa-rūpāyāḥ
\| brahmaiva yuṣmad-vidhānāṁ sraṣṭā indrādibhyo'py aiśvaryeṇādhikaḥ,
tato'pi bhavas, tato'py ahaṁ, tathāsmattaḥ sarvebhyo'py adhikā śrīḥ
svarūpa-bhūtā śaktiḥ utkarṣeṇa dhārayāmaḥ \| asya nṛpāsanaṁ kva ? kiṁ
tebhyaḥ sakāśād bhikṣitvaiva tat-kṛpayaiva labhyaṁ syād iti vakroktiḥ
\|\|37\|\|

upānahas tadvat tāḍana-śīlāḥ \| śiras tadvat tāḍyā iti dhvaniḥ
\|\|38\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam. na
vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** uktam eva krodha-bharād
punar apy anuvadann āha---yasyeti \| aṅghri-paṅkajasya raja ekam eva
kathañcit kutrāpi prāptam akhila-loka-pālair indrādibhiḥ \| evaṁ
vibhūti-pradatvam uktvā mukti-pradatvaṁ cāha---upāsiteti \|
bhakti-pradatvam apy āha---brahmeti \| aham adhunāgrajatvaṁ prāpto'pi \|
nanu yūyaṁ putratvādinā tat-tulyā eva kuto vahatha ? kalāyāś cic-chakteḥ
kalā aṁśā nitya-bhṛtyā ity arthaḥ \| asya īdṛśasya nṛpāsanaṁ kva ? api
tu kutrāpi nāstīti krodhopahāsaḥ \|\|37\|\|

nanu, śrī-bhagavantam uddiśya noktaṁ, kintv anyān eva yādavān iti cet
tathāpy ayuktam ity āha---bhuñjata iti \| dattam eva kila, tatrāpi
bhū-khaṇḍaṁ katipayān deśān \| aho'smākam api yādavatvād asmān apy
uddiśyocur iti krodhodrekeṇāha---upeti \| evaṁ durbhāṣaṇaṁ yathottaraṁ
śraiṣṭhyam ūhyam, tad-apekṣayā krodhodrekeṇaiva vā
tad-ukta-kramātikramaṇaṁ vā \|\|38\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** athākhilānām akhilaiśvaryās
tasyāś copāsyatvaṁ viśeṣato darśayann āha---yasyeti \| aṅghri-paṅkajasya
raja iti jātyaikatva-vivakṣayā yat kiñcid ekam api rajaḥ kathañcit
kutracit prāptam asya īdṛśasya nṛpāsanaṁ kva ? api tu kutrāpi nāstīti
krodhopahāsaḥ \| vastutas tu kvety atinikṛṣṭa eva pada ity arthaḥ
\|\|37\|\|

nanu, śrī-bhagavantam uddiśya noktaṁ, kintv anyān eva yādavān ity
āśaṅkyāpi sopahāsam āha---bhuñjata iti \| dattam eva tatrāpi bhū-khaṇḍaṁ
katipayān eva deśān aho'smākam api yādavatvād asmān apy uddiśyocur iti
\| punaḥ sakrodhodrekam āha---upeti \|\|38\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** mauly-uttamair
mauly-uttameṣu dhṛtam upāsīta tīrthāḥ yogīndrās teṣām api tīrtha-rūpaṁ
kiṁ ca brahmaiva yuṣmad-vidhānāṁ sraṣṭā indrādibhyo'py aiśvaryeṇādhikaḥ
tato'pi bhavas tato'py aham evam ete brahmādayo vayaṁ yasya kalāyā
ekasyā eva kalāḥ tathā asmattaḥ sarvebhyo'py adhika-śrīḥ svarūpa-bhūtā
śaktir udvahema utkarṣeṇa vahāmaḥ \| asya kṛṣṇasya nṛpāsanaṁ kva kintv
etebhyaḥ sakāśāt bhikṣitvaiva etat-kṛpayaiva labhyaṁ syād iti vakroktiḥ
\|\|37-38\|\|

**\...**

**\|\| 10.68.39-40\|\|**

**aho aiśvarya-mattānāṁ mattānām iva māninām \|**

**asambaddhā giro rūkṣāḥ kaḥ sahetānuśāsitā \|\|**

**adya niṣkauravaṁ pṛthvīṁ kariṣyāmīty amarṣitaḥ \|**

**gṛhītvā halam uttasthau dahann iva jagat-trayam \|\|**

**śrīdhara-svāmī (bhāvārtha-dīpikā) :** mattānām iva madyādinā \| rūkṣāḥ
paruṣāḥ \| anuśāsitā svayaṁ daṇḍa-dharaḥ san \|\|39-40\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** asambaddha ayogyāḥ \|
rūkṣāḥ śabdato'rthataś ca karkaśāḥ \| anuśāsitā dakṇḍa-kartāṁ mādṛśaḥ
kaḥ saheta anyathānuśāsitatvahānyā sarveṣām ucchṛṅkhalatā syad iti
\|\|39\|\|

pālanārtham avatīrṇatvādi-vopādānam \| lāṅgalāgreṇa tad icchayā
vardhita-lāṅgalāgreṇa vicakarṣā balāj-jalāntikamānināya \| kiṁ kartuṁ
prahariṣyan prahartuṁ sāmbaṁ vinā sarvam eva nagaraṁ khajalenaivaṁ
prahṛtya badhyatām iti gaṅgā pratyādeśāt \|\|40\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** aiśvaryeṇa mattānāṁ
hata-vicārāṇām, ato māninām abhimānavatām, ata evāsambaddhā ayogyā duṣṭā
vā \| kiṁ ca, rūkṣāḥ kaḥ saheta, api tu na kaścit saheta,
anyathānuśāsitṛtva-hānyā sarveṣāsucchṛṅkhalatāpatter ity arthaḥ
\|\|39\|\|

ato\'dyaiva kariṣyāmīty etad vadann amarṣitaṁ kruddhaḥ san \|\|40\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aiśvaryeṇa mattānāṁ
hata-vicārāṇām ato māninām abhimāninām ata evāsambaddhā nirargalā
unmaryādā ity arthaḥ \| kiṁ ca, rūkṣāḥ śabdataś cārthataś ca karkaśāḥ
anuśāsitetyanyathānuśāsitṛtvahānyā sarveṣām apy ucchṛṅkhalatāpattiḥ syād
iti bhāvaḥ \|\|39\|\|

ato\'dyaiva kariṣyāmi ity etad vadan amarṣitaḥ kruddhas san \|\|40\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** evaṁ vakroktyā upahasya
tattvam āha---sārdha-pādādhikena ślokena aho iti \| mattānāṁ
madirā-mattānām iva mānināṁ garvavatām \| anuśāsitā svayaṁ daṇḍa-kartā
san mādṛśaṁ khalu kaḥ saheta anyaḥ sahatāṁ nāmeti bhāvaḥ \|\|39-40\|\|

**\...**

**\|\| 10.68.41 \|\|**

**lāṅgalāgreṇa nagaram udvidārya gajāhvayam**

**vicakarṣa sa gaṅgāyāṁ prahariṣyann amarṣitaḥ \|\|**

**śrīdhara-svāmī (bhāvārtha-dīpikā) :** lāṅgalāgreṇa dakṣiṇataḥ
prākāra-mūle nisvātena \| udvidārya utpāṭya \|\|41-42\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sa rāmaḥ \|\|41\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** gaṅgāyāṁ vicakarṣa balād
ānetum ārabhata \| kim artham ? prahariṣyan saṁhartum iya rthaḥ \| kiṁ
vā, gaṅgāyāṁ prahariṣyan pātayiṣyan nimajjayitum ity arthaḥ \| evaṁ tad
icchayā lāṅgalasya dairghādikaṁ jñeyam \|\|41\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** gaṅgāyāṁ vicakarṣa balād
ānetum ārabhata kim arthaṁ prahariṣyan saṁhartum ity arthaḥ \| kiṁ vā
gaṅgāyāṁ prahariṣyan prakarṣeṇa pātayiṣyan nimayitum ity arthaḥ \| evaṁ
tad icchayā lāṅgalasya dairghyādikaṁ jñeyam \|\|41\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** lāṅgalāgreṇa tad icchayā
vardhitasya lāṅgalasyāgreṇa dakṣiṇataḥ prākāra-mūle nikhātena udvidārya
utpāṭya vicakarṣa balāj-jalāntikamānināya kiṁ kartuṁ prahariṣyan
prahartuṁ sāmbaṁ vinā sarvam eva nagaraṁ sva-jalenaiva prahṛtya
baghyatām iti gaṅgāṁ pratītyādeśāt niṣkauravāṁ pṛthvīṁ kariṣya iti
prāk-pratijñātaś ca sarva-nagara-nimajjane\'pi sāmbasya na kim apy
amaṅgalama bhaviṣyad iti jñeyam \|\|41\|\|

**\...**

**\|\| 10.68.42 \|\|**

**jala-yānam ivāghūrṇāṁ gaṅgāyāṁ nagaraṁ prati \|**

**ākṛṣyamāṇam ālokya kauravā jāta-sambhramāḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** jalayānam uḍupam \|
jāta-sambhramā utpanna-bhayāḥ \|\|42\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ādāvāghūrṇat sañcalan,
āghūrṇam iti pāṭhe pāṭhāntare\'pi sa evārthaḥ \| paścāt patad ālokā,
yata ākṛṣyamāṇaṁ tena \| yad vā, tat-kāraṇaṁ tad ākarṣaṇaṁ bālokyety
arthaḥ \|\|42\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** jaleti yugmakam \|
ādāvāghūrṇatīty āghūrṇaṁ paścāt patad ālokya tat-paścāc-cākṛṣyamāṇaṁ
tena jijīviṣava eveti sarvābhimāno nirastaḥ prabhum iti
parameśvara-budhyā śaraṇaṁ jagmur ity arthaḥ \| yad vā,
sarvāparādhakṣamāsamartham iti śaraṇe yogyatoktā yad vā, sāmbasya
viśeṣaṇaṁ prabhu-bhāvena puraskṛtya etac ca purīpatanenaitayor aniṣṭaṁ
syād ity abhiprāya-vyañjanena śrī-rām asya prītaye prāk tad
apekṣita-samarpaṇena ca śrī-rām asya tu sāmbapatana-śaṅkānapekṣā
puryākarṣaṇasya bhīṣaṇatā-mātratātparyeṇa \|\|42-43\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** jalayānam uḍupam iva ā
samantāt ghūrṇata ity āghūrṇa jijīviṣava ity akṣarādhikyaṁ na doṣaḥ
navākṣaraikapādo vṛtta-bhedostīti bhāṣā-vṛttāv uktaḥ salakṣmaṇaṁ sāmbaṁ
puraskṛtyati rāmaṁ sadyaḥ prasādayitum \|\|42-45\|\|

**\...**

**\|\| 10.68.43 \|\|**

**tam eva śaraṇaṁ jagmuḥ sa-kuṭumbā jijīṣavaḥ \|**

**sa-lakṣmaṇaṁ puras-kṛtya sāmbaṁ prāñjalayaḥ prabhum \|\|**

**śrīdhara-svāmī (bhāvārtha-dīpikā) :** jijīviṣava ity akṣarādhikyaṁ
soḍhavyam \|\|43\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** taṁ rāmam \|
soḍhvyamārṣatvāt \| yad vā, śeṣaṁ gāthā ity ukter gāthākhyavṛttam idam
\|\|43\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), jīva-gosvāmī
(laghu-vaiṣṇava-toṣaṇī) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** jijīviṣava eveti
sarvābhimāno nirastaḥ, prabhum iti parameśvara buddhayā śaraṇaṁ jagmur
ity arthaḥ \| yad vā, sarvāparādhakṣamā-samartha iti śaraṇa-yogyatoktā
\| yad vā, sāmbasya viśeṣaṇaṁ vā \| prabhu-bhāvena puraskṛtya, etac ca
purīpatanenaiva tayor apy aniṣṭaṁ syād ity abhiprāyeṇa \| yad vā,
śrī-rāmastha prītaye prāk tad apekṣita samarpaṇārtham upāyanavad iti
\|\|43\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.44 \|\|**

**rāma rāmākhilādhāra prabhāvaṁ na vidāma te \|**

**mūḍhānāṁ naḥ ku-buddhīnāṁ kṣantum arhasy atikramam \|\|**

**śrīdhara-svāmī (bhāvārtha-dīpikā) :** mūḍhānāṁ prabhāvān abhijñānām \|
atikramam aparādham \|\|44-45\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** atikramam aparādham \|
kathaṁ śaraṇaṁ jagmus tad āha---rāmeti \| he jagat-sukhaprada
vīpsātibhayāt \| nanu, bhaktān eva ramathāmi na tvanyān iti cetsatyan,
tathāpi jagatas tvam eva gatir na tv anyaḥ ko\'pīty āhuḥ---he
akhilādhāra \| tatra hetu---adhīśvareti \| he brahmādīnām apīśvareti \|
ato nāsmākam aparādha iti śeṣaḥ \| yad vā, no\'smān śantum arhasi \|
nanu, mahāparādhino yūyaṁ na kṣantavyās tatrāhuḥ---mūḍhānām ajñānām ata
eva kubuddhīnāṁ durabhimānināṁ duṣṭa-vicārāṇāṁ vā yatas tava prabhāva na
vidmo ato\'smad ādīnām aparādho dīnavātsalyena na grāhya eveti bhāvaḥ
\|\|44\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kathaṁ śaraṇaṁ jagmuḥ?
tad āha---rāmeti \| he jagat-sukha-prada ! vīpsātibhayāt \| nanu,
bhaktān eva ramayāmi, na tv anyān iti cet, satyam, tathāpi jagatas tvam
eva gatiḥ, na tv anyaḥ ko\'pīty āhuḥ---he akhilānām ādhāra ! āśrayeti \|
tatra hetuḥ---adhīśvara ! he śrī-brahmādīnām apīśvareti, ato, no\'smākam
aparām iti śeṣaḥ \| na tu mahā-parādhino yūyaṁ na kṣamā-yogyāḥ,
tatrāhaḥ---muḍhānām ajñānām, ataḥ ku-buddhīnāṁ durabhimānināṁ
duṣṭa-vicārāṇāṁ vā, yatas tava prabhāva na vidmaḥ, ato mahādīnānām
aparādho dīnavatsalena bhavatā na grāhya eveti bhāvaḥ \| athavā ramante
yogino\'nante satyānande cidātmani ity-ādi-vacanāt rāma he parabrahmann
ity arthaḥ \| kiṁ ca, akhilādhāra ! he paramātmann ity arthaḥ \|
sarvendriyādi-śaktes tad eka-mūlatvāt \| kiṁ ca, adhīśvara ! he
parameśvara ! ato na vidma, ata eva mūḍhānāṁ ku-buddhīnāñ ca, ataḥ
kṣantum evārhasi, iti jagadīśatayā stutir mahā-bhayāt \| kiṁ vā,
avatāratvādinā tat-tvataḥ śrī-kṛṣṇenābhedāt \|\|44\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kathaṁ śaraṇaṁ jagmus tad
āha---rāmeti \| he jagat-sukhaprada ! vīpsāti bhayāt nanu, bhaktān eva
ramayāmi natvanyān iti cet-satyaṁ tathāpi jagatas tvay eva gatiḥ
natvanyaḥ kopītyāhuḥ he akhilānām ādhāra āśrayeti tatra hetuḥ adhīśvara
he brahmādīnām apīśvareti ato\'smākaṁ aparām iti śeṣaḥ yad vā, naḥ asmān
kṣantum arhasi nanu, mahāparādhino yūyaṁ na kṣamā-yogyāḥ tat-rāhuḥ
mūḍhānām ajñānām ataḥ kuvuddhīnāṁ durabhimānināṁ duṣṭa-vicārāṇāṁ vā
yatas tava prabhāvaṁ na vidmaḥ atosmadādīnām aparādho dīnavātsalyena na
grāhya eveti bhāvaḥ \|\|44\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.45 \|\|**

**sthity-utpatty-apyayānāṁ tvam eko hetur nirāśrayaḥ \|**

**lokān krīḍanakān īśa krīḍatas te vadanti hi \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** sthiterādau nirdeśaḥ
pālanāpekṣayā \| teṣu tavānyāpekṣā nāsti ity āhuḥ---nijāśrayaḥ \|
nirāśrayaḥ iti pāṭhe'pi sa evārthaḥ \| na ca taiḥ prayojanam
astītyā---lokān iti \| lokavattu līlā-kaivalyam iti nyāyeneti bhāvaḥ \|
tad uktam---

> sṛṣṭyādikaṁ harinaiva prayojanam apekṣya tu \|
>
> kurutai kevalānandād yathā mat-tasya nartanam \|\|iti \|

ataḥ krīḍayā tvayā vayaṁ yathā niyuktās tathaiva prahṛttāḥ \| ataḥ
kubuddhitve\'pi ko nāmāsnākaṁ doṣa iti bhāvaḥ \| īśeti pāṭhe he
sarva-niyanta ity arthaḥ \|\|45\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** aghīśvaratvam
evābhivyañjayanti---sthitīti \| sthiter ādau sa nirdeśaḥ samprati
pālanāpekṣayā, na ca teṣu tavānyāpekṣāstīty āhuḥ---nijāśrayeti \| nāpi
taiḥ prayojanam apīty āhuḥ---lokān iti \| krīḍataḥ sadā krīḍāparasya,
vadanti tat-tvajñāḥ, hi niścaye, nanu, krīḍāyāṁ ko hetuḥ ? tatrāḥ---he
īśeti \| īśvarābhiprāyasya durvitaryatvāt sa kena jñātaṁ śakya iti
bhāvaḥ \| ataḥ krīḍtā tvayā bayaṁ yathā niyuktāḥ smas tathaiva pravṛttā
iti kubuddhitve\'py asmākaṁ ko nāma doṣas tat kṣantum evāhasīti
tātparyam \|\|45\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tad
aṁśa-bhūta-saṅkarṣaṇāsyamahat-sraṣṭṛ-puruṣābhedenādhīśvaratvam
evābhivyañjayanti---sthitīti \| sthiterādau nirdeśaḥ samprati
pālanāpekṣayā na ca teṣu tavānyāpekṣāstīty āhuḥ nijāśraya iti pāṭhaḥ
kacit na ca taiḥ prayojanam apītyāhuḥ lokān iti \| lokavat tu
līlā-kaivalyam iti-nyāyeneti bhāvaḥ \| tad uktaṁ nārāyaṇādhy ātmye---

> sṛṣṭy-ādikaṁ harinaiva prayojanam apekṣya tu \|
>
> kurute kevalānandād yathā mat tasya nartanam \|\|iti \|

ataḥ krīḍayā tvayā vayaṁ yathā niyuktās tathaiva prahṛttāḥ \| kiṁ tu
saṅkalpa-mātrād yathāvat karaṇāc ca tvayi sarvajñatvādikaṁ tu viśeṣa iti
bhāvaḥ \| ataḥ krīḍatā tvayā vayaṁ yathā niyuktāḥ smaḥ tathaiva pravṛttā
iti kubuddhitve\'py asmākaṁ ko nāma doṣas tat kṣantum evārhasi iti
tātparyaṁ nijāśraya iti pāṭhe \| bhakta-mātrāpekṣayā sthity-ādikāpy
ānuṣaṅgikatayānyeṣām api sthity-ādi-kartā bhavasīti vyākhyeyam
\|\|45\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.46 \|\|**

**tvam eva mūrdhnīdam ananta līlayā**

**bhū-maṇḍalaṁ bibharṣi sahasra-mūrdhan \|**

**ante ca yaḥ svātma-niruddha-viśvaḥ**

**śeṣe'dvitīyaḥ pariśiṣyamāṇaḥ \|\|**

**śrīdhara-svāmī (bhāvārtha-dīpikā) :** śeṣe śayanaṁ karoṣi \|
śeṣa-paryaṅke pariśiṣyamāṇo yaḥ sa ca tvam eveti vā \|\|46\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** kim ahaṁ jīvavan-nidrā-lur
ity āśaṅkāyām arthātaram āha---śeṣe paryake iti \| parama-kṛpālutayā
tvaṁ he anantāparicchinna adhunā svasmin jagad-vibharṣi na tad-vṛttau
kiñcit-prayāsa isyāhuḥ---he sahasram ūrdhan \| sahasra-mūrdhatvekasminn
eva dhṛtam idam ajñāta-prāyam evoṣṇīṣa-saktaromavad iti bhāvaḥ
\|\|46\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatrāpi
nija-mūrti-viśeṣeṇa parama-kṛpayā pṛthvī-dhāraṇāt pālanam eva tava
mukhyam ity āhuḥ---tvam iti \| ananta ! he aparicchinnatvād
ananta-sañjñaka ! ato he sahasra-mūrdhan ! ato līlayaiva teṣv ekena
mūrdhvā, pāṭhāntare\'pi sa evārthaḥ \| idaṁ sarvādhāraṁ vibharṣi \|
nanu, dharaṇī-dharaḥ śeṣohaṁ parameśvarād-bhinnaḥ, katham abhedena stūye
? tatrāhuḥ---ante ceti tair vyākhyātam \| yad vā, na ca pralaye\'pi
pālakatvaṁ vyabhicaratīty āhuḥ---ante ceti, svasya ātmani śrī-vigrahe
niruddhaṁ sthāpitaṁ saṁrakṣitaṁ viśvaṁ yena saḥ \| kiṁ vā, advitīyā,
ataḥ paritaḥ śiṣyamāṇo bhagavac-cheṣatāṁ prāpnuvan śeṣe, ata eva
śeṣanāmāpi tvam iti bhāvaḥ \| athavā ananta ! he aparicchinna ! ato he
sahasra-mūrdhan aparimita-śīrṣan ! tac ca puruṣa-sūktādau vyaktam eva,
ataeva līlayā aśeṣa-rūpeṇedaṁ vibharṣi, anyat samānam \|\|46\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatrāpi nija-mūrti-viśeṣeṇa
parama-kṛpayā pṛthvī-dhāraṇāt pālanam eva tava mukhyam ity āhuḥ---tvam
iti \| ananta he aparicchinnatvād ananta-sañjñaka ato he sahasra-mūrdhan
! ato līlayaiva teṣv ekena mūrdhvā idaṁ sarvādhāraṁ bibharṣi na ca
pralaye'pi pālakatvaṁ vyabhicarasīty āhuḥ---anteceti \|
naimittika-pralaye svasya ātmani vigrahe niruddhaṁ sthāpitaṁ saṁrakṣitaṁ
viśvaṁ yena sa garbhodakaśāyi-rūpeṇa śeṣe advitīya iti tadānīṁ trailokye
na vidyate dvitāyo yasya saḥ \|\|46\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** śeṣe svapiṣi
śeṣa-paryaṅke\'dvitīyaḥ trailokye tvad anyasya tadānīm avidyamānatvāt
\|\|46\|\|

**\...**

**\|\| 10.68.47 \|\|**

**kopas te'khila-śikṣārthaṁ na dveṣān na ca matsarāt \|**

**bibhrato bhagavan sattvaṁ sthiti-pālana-tatparaḥ \|\|**

**śrīdhara-svāmī (bhāvārtha-dīpikā) :** asmāsu kopaś ca tavāyam anucita
evety āhuḥ \| kopastu iti sthiti-pālane tat-parastāt-paryavān-kopaḥ \|
pāṭhāntare sambodhanam \|\|47\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** matsarātparotkarṣāsahanāt
\| pāṭhāntare nirvisarga-pāṭhe \| sthiteḥ śiṣṭa-maryādāyāḥ pālane
tat-parastvaṁ, tava kopaḥ śikṣārtham eva yataḥ pūrva duṣṭās tvām
apaśyanto madāndhā eva sma idānīṁ śiṣṭā jātā iti bhāvā \|\|47\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ataḥ kopo\'pi tava
jagat-pālanāyaivety āhuḥ---kopa iti \| khalu niścite, akhileti pāṭhe,
pāṭhāntare akhilasya śikṣārtha hitāyety arthaḥ \| yataḥ sthitaye
yatpālanaṁ tatparaḥ, ata eva na dveṣān na ca matsarāt pālakasya pālyeṣu
tad asambhavād ity arthaḥ \| yataḥ sattvaṁ guṇaṁ vibhrataḥ puṣṇataḥ, tac
ca sahaja-kāruṇyenaivety āhuḥ---bhagavana ! he paramadayālo ! khaleti
pāṭhe dṛṣṭānāṁ daṇḍārtham ity arthaḥ \| tatra hetuḥ---sthitīti \|
anyathā jagat-pālanāsiddhir iti bhāvaḥ \|\|47\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ataḥ kopo'pi tava
jagat-pālanāyavety āhuḥ---kopa iti \| khalu niścitam akhileti pāṭhe
akhilasya śikṣārthaṁ hitāyety arthaḥ \| yataḥ sthivaye yat-pālanaṁ
tatparaḥ ata eva na dveṣān na ca matsarāt yataḥ sattvaṁ guṇaṁ
śrī-viṣṇu-rūpeṇa bibhrataḥ puṣṇataḥ tena ca na tavopakṛtir ity āhuḥ---he
bhagavan ! svābhāvika-sakti-vilāsaiśvaryādi-praśasteti ato lokadayayaiva
tat-poṣam iti bhāvaḥ \|\|47\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** sattva pālanārthakaṁ
sattva-guṇam idānīṁ vibhratas tava kopoyam akhilānāṁ śikṣaṇārtham eva
kopaḥ kīdṛśaḥ sthiteḥ śiṣṭa-maryādāyāḥ pālane tat-parastātparyavāna yad
ayaṅkopaḥ kṛtas tata eva vayaṁ śiṣṭāḥ sampratyabhūma pūrvaṁ tu duṣṭās
tvām apaśyanto garvāndhā evāsmeti bhāvaḥ nirvisargapāṭhe
sambodhana-padam \|\|47\|\|

**\...**

**\|\| 10.68.48 \|\|**

**namas te sarva-bhūtātman sarva-śakti-dharāvyaya \|**

**viśva-karman namas te'stu tvāṁ vayaṁ śaraṇaṁ gatāḥ \|\|**

**śrīdhara-svāmī (bhāvārtha-dīpikā) :** viśvaṁ karmaṁ kṛtyaṁ yasya sa
tvam iti sambodhanam \|\|48\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** he sarva-bhūtātmann iti,
sarva-bhūtāntargatā vayam apīti bhāvaḥ \| ahaṁ duṣṭān-vadhiṣyāmy eveti
cet-tatrāhuḥ---he sarva-śaktidhareti \| asman-māraṇe pālane ca tvaṁ
śakta eveti bhāvaḥ \| kiñ ca hai viśvakarmann iti biśvam idaṁ tavaiva
kāryamato\'smān jīvayitum evārhasīti bhāvaḥ \|\|48\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tathāpy ākarṣaṇād
anivṛttaṁ dṛṣṭrātibhītyā tat-priya-nāma-saṅkīrtanena mahaḥ praṇamanta
āhuḥ---nama iti \| namaskāre hetuḥ---he sarveṣāṁ bhūtānām ātman !
antaryāmin ! ata eva he sarva-śaktidhara ! sarvendriya
vividha-vṛttipravarttanāt \| yato\'vyaya ! he savvaiśvarya-pūrṇa ! ato
viśvakarman ! re jagat-sraṣṭur ity arthaḥ \| astviti namaskārasya
nitya-sattāṁ prārthayante \| yad vā, śaraṇa-gamana yogyatām āhuḥ \|
tatra sarveti paramaiśvaryam uktam \| tatra hetuḥ---sarva-śaktidhareti
tatrāpy avyayeti \| tad eva darśayanti---viśveti \| anyat samānam
\|\|48\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tathāpy ākarṣaṇād anivṛttaṁ
dṛṣvṭā atibhītyā tat-priyanām asaṅgīttanena mahaḥ praṇamantaḥ śaraṇaṁ
yānti---nama iti \| namaskāre hetuḥ he sarveṣām-bhūtānām ātman
antaryāmin ! ata eva sarva-śakti-dhara
sarvendriya-vividha-vṛtti-pravartanāt yato\'vyaya he sarveśvayya-pūrṇa !
ato viśvakarmana he jagat-sraṣṭa-ity arthaḥ \| atsviti namaskārastha
nitya-sattāṁ prārthayante śaraṇa-gamana-yogyatā ca tair eva viśeṣaṇaiḥ
tatra sarveti paramaiśvaryam uktaṁ tatra hetuḥ sarva-śaktidhareti
tatrāpy avyayeti tad-eva darśayanti viśveti \|\|48\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** duṣṭān vo vadhiṣyāmyeti
cet-tatrāha---sarva-śaktidhara asmākaṁ māraṇe'pi pālane'pi śakti
dadhāsyeva avyayety asmākaṁ jīvane maraṇe vā tava na kim api vyeti kiñ
ca he viśvakarman iti viśvam idaṁ tavaiva karma kāryam iti jīvayitum
evāsmānarhasīti-bhāvaḥ \|\|48\|\|

**\...**

**\|\| 10.68.49 \|\|**

**śrī-śuka uvāca---**

**evaṁ prapannāḥ saṁvignair vepamānāyanair balaḥ \|**

**prasāditaḥ su-prasanno mā bhaiṣṭety abhayaṁ dadau \|\|**

**śrīdhara-svāmī (bhāvārtha-dīpikā) :** vepamānam ayanaṁ puraṁ yeṣāṁ
taiḥ \|\|49\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** ayanaṁ gamane gehe jñāne
ca puravamanoḥ iti niruktiḥ \|\|49-50\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** samyag vignair bhītaiḥ \|
tatra hetuḥ---vepeti \| prasannas tyakta-kopo\'bhūt, yato balaḥ
kṛpā-komala-svabhāva iti bhāvaḥ \| tataś ca prākāra-mūlād dhalāddham
uddhṛtya saṁvṛtavān iti jñeyam \|\|49\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** samyag udvignair bhītaiḥ
tatra hetuḥ---vepeti \| samprasannas tyakta-kopo\'bhūt tataś ca
prākāra-mūlād dhalam uddhṛtya samvṛtavān iti jñeyam \|\|49\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** vepamānamayanaṁ puraṁ
yeṣāṁ taiḥ \|\|49\|\|

**\...**

**\|\| 10.68.50\|\|**

**duryodhanaḥ pāribarhaṁ kuñjarān ṣaṣṭi-hāyanān \|**

**dadau ca dvādaśa-śatāny ayutāni turaṅgamān \|\|**

**śrīdhara-svāmī (bhāvārtha-dīpikā) :** turaṅgamāṁś ca dvādaśāyutāni
\|\|50-11\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ), śrīnātha-cakravartī
(caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** ṣaṣṭihāyanān taruṇānity
arthaḥ, tadānīm eva teṣāṁ yauvana-sampatteḥ \| sūryavarcasām iti
svarṇasyotkṛṣṭatāṁ bahula-mahāratna-khacitatāñ ca bodhayati \|
tābad-dāne hetuḥ---duhitr iti, tac ca sarvaṁ śrī-baladeva-prīty artham
eveti jñeyam \|\|50-51\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** dar iti yugmakam \|
tāvaj-jñāne hetuḥ, duhitr iti \| anena śrī-baladeve na tatratye ca loke
prīte sati mama duhitṛr anādaro na syād iti vicintyeti bhāvaḥ
\|\|50-51\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kuñjarān dvādaśa-śatāni
turaṅgamāṁstu dvādaśāyutāni \|\|50-54\|\|

**\...**

**\|\| 10.68.51\|\|**

**rathānāṁ ṣaṭ-sahasrāṇi raukmāṇāṁ sūrya-varcasām \|**

**dāsīnāṁ niṣka-kaṇṭhīnāṁ sahasraṁ duhitṛ-vatsalaḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rokmāṇāṁ haimānām
\|\|51-52\|\|

---------------------------------------------------------------------------------------------------------------------

**śrīnātha-cakravartī (caitanya-mata-mañjuṣā), sanātana-gosvāmī
(bṛhad-vaiṣṇava-toṣaṇī), jīva-gosvāmī (laghu-vaiṣṇava-toṣaṇī,
krama-sandarbhaḥ, bṛhat-krama-sandarbhaḥ), viśvanātha-cakravartī
(sārārtha-darśiṇī) :** *na vyākhyātam.*

**\...**

**\|\| 10.68.52 \|\|**

**pratigṛhya tu tat sarvaṁ bhagavān sātvatarṣabhaḥ \|**

**sa-sutaḥ sa-snuṣaḥ prāyāt suhṛdbhir abhinanditaḥ \|\|**

**śrīdhara-svāmī (bhāvārtha-dīpikā) :** suhṛdbhiḥ kauravaiḥ \|\|52\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ), śrīnātha-cakravartī
(caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** bhagavān
sarvairya-pūrṇo\'pi, pratigṛhya svīkṛtya, kutaḥ ? sātvatarṣabhaḥ,
bhakta-vātsalyād iti bhāvaḥ \| yad vā, yādava-śreṣṭho yadukula-prīty
artham iti abhinandito\'numodito\'nujñāta ity arthaḥ \| yad vā, abhito
nandito harṣitaḥ san, prāyāt prasthānaṁ cakre \|\|52\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** bhagavān
sarvaiśvarya-pūrṇo'pi pratigṛhya svīkṛtya kutaḥ sātvatarṣabhaḥ
śrī-bhīṣmādi-bhakta-vātsalyād iti bhāvaḥ \| yad vā, yādava-śreṣṭhaḥ
yadukula-prīty artham iti abhinanditaḥ anumoditaḥ ānanda-pradānena
anujñāta ity arthaḥ \|\|52\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.53 \|\|**

**tataḥ praviṣṭāh sva-puraṁ halāyudhaḥ**

**sametya bandhūn anurakta-cetasaḥ \|**

**śaśaṁsa sarvaṁ yadu-puṅgavānāṁ**

**madhye sabhāyāṁ kuruṣu sva-ceṣṭitam \|\|**

**śrīdhara-svāmī (bhāvārtha-dīpikā) :** madhye-sabhāyāṁ sabhā-madhye
\|\|53-54\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tatas suhṛd
abhinandanānantaram \| sva-ceṣṭitaṁ nagarākarṣaṇa-rūpam \|\|53\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tataḥ prayāṇād anantaram
eva, sadya ity arthaḥ \| svakīyāṁ purīm, atā prakarṣeṇa
maṅgala-gīta-vādyādināviṣṭaḥ san \| halāyudha iti halenaiva tad
abhīṣṭa-sādhanābhiprāyeṇa, bandhūn śrī-kṛṣṇa-vasudevādīnādāv
āliṅganādinā sametya, yato\'nurakta-cetasaḥ-anurāgeṇa sadā tadvama
nirīkṣakānity arthaḥ, paścād yadupuṅgavāt ugrasenādīn prati śaśaṁsa \|
sabhāmadhya iti sarveṣām eva praharṣaṇāya, ataḥ svasya ceṣṭitam eva, na
tu teṣāṁ duruktim ity arthaḥ \|\|53\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** svīyāṁ pūrīm ataḥ prakarṣeṇa
gīta-maṅgalavāditrādināviṣṭaḥ san bandhūn śrī-kṛṣṇa-vasudevādīn
yato\'nurakta-cetasaḥ anurāgeṇa sadā tad-vartma-nirīkṣakānity arthaḥ \|
paścād yadupuṅgavānugrasenādīn prati śaśaṁsa sabhāyāṁ viṣaye yanmadhyaṁ
tasmin sabhā-madhya iti sarveṣām eva praharṣaṇāya ataḥ svasya ceṣṭitam
eva prādhānye na teṣāṁ duruktistu yatkiñcid evety arthaḥ \|\|53\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.68.54 \|\|**

**adyāpi ca puraṁ hy etat sūcayad rāma-vikramam \|**

**samunnataṁ dakṣiṇato gaṅgāyām anudṛśyate \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** rāma-vikramo\'ciravināśī
nety āha---adyāpīti \| etat-puraṁ hāstina-nagaram \| gaṅgāyā dakṣiṇe
purī-dakṣiṇa-bhāga ity āha---toṣiṇī \|\|54\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** aho mahā-prabhāvaḥ
śrī-baladevasyeti saharṣam āha---adyāpīti \| vaḥ iti bahutvaṁ
kuru-kulāpekṣayā gauravād vā, hi niścitam, etad iti tad antika eva
kathanāt \| kiṁ vā, sākṣād eva dakṣiṇato gaṅgāyāṁ gaṅgāyāḥ dakṣiṇe
purīdakṣiṇa bhāga ity arthaḥ \| samyag unnatam uccam \| nanu, he
rājanity arthaḥ \|\|54\|\|

> aho dhārṣṭyaṁ sāhasaṁ vā santaḥ paśyantu me\'dbhutam \|

svāmy asau mauna-kṛd yatra tatra vācālatāṁ bhaje \|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** aho mahān prabhāvaḥ śrīmato
baladevasyeti saharṣam āha---adyāpīti \| ca iti ceti vā pāṭha-dvayam
etad iti sākṣād-darśayati dakṣiṇato gaṅgāyāṁ gaṅgāyā dakṣiṇa purī
dakṣiṇa-bhāga ity arthaḥ \| anu nirantaraṁ dṛśyate \|\|54\|\|

> aho dhārṣṭyaṁ sāhasañ ca santaḥ paśyaṁ tu me\'dbhutam \|

svāmy asau mauna-kṛd yatra tatra vācālatāṁ bhaje \|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

iti śrīmad-bhāgavate mahā-purāṇe brahma-sūtra-bhāṣye pāramahaṁsyaṁ
saṁhitāyāṁ vaiyāsikyāṁ daśama-skandhe uttarārdhe
hastināpura-karṣaṇa-rūpa-

saṅkarṣaṇa-vijayo nāmāṣṭa-ṣaṣṭitamo'dhyāyaḥ \|

\|\|68\|\|

\(69\)

## ekonasaptatitamo'dhyāyaḥ

### devarṣi-nārada-kartṛkaṁ bhagavato gṛha-caryā-darśanam \|

**\|\| 10.69.1 \|\|**

**śrī-śuka uvāca---**

**narakaṁ nihataṁ śrutvā tathodvāhaṁ ca yoṣitām \|**

**kṛṣṇenaikena bahvīnāṁ tad-didṛkṣuḥ sma nāradaḥ \|\|**

**śrīdhara-svāmī (bhāvārtha-dīpikā) :**

ekona-saptatitame gārhasthyaṁ prati-mandiram \|

kṛṣṇasya nārado dṛṣṭvā vismito'gāt tataḥ stuvan \|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tato* dvārakātaḥ \|
tad-didṛkṣus tasya vṛttaṁ tad-vṛttaṁ tasya didṛkṣur atra samāsāvasthāyāṁ
madhya-pada-lopaḥ \| kṛṣṇa-vṛttaṁ didṛkṣur ity arthaḥ \|\|1\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** narakaṁ hatvā tad-gṛhād
ānītānāṁ tāsāṁ kanyānāṁ vivāhānantaram eva tad-didṛkṣayā
śrī-nāradāgamana-sambhavāt tadānīm eva vaktuṁ yogyam apy etad vṛttaṁ
tat-tad-rasena prasaktānuprasaktaṁ caritāntaraṁ samādhāyaika-cittaḥ
prastauti---**narakam** ity-ādinā\| **ni**tarāṁ sa-sainyatvādinā
**hatam** \| **śrutvā** iti didṛksā-hetutvena tad-vijñāna-sambhave'pi,
śrutveti paramāścaryatayā sarva-lokair gīyamānatvena tad-dārḍhyaṁ tena
praharṣādhikyaṁ ca sūcayati \| tathā tena prakāreṇa tam evāha---**ekena
bahvīnām** iti \|

yad vā, tena pratigṛhaṁ śrī-vasudeva-devaky-ādīnām api
sthity-ādi-prakāreṇa **kṛṣṇena** iti tādṛśāścaryeṇa sarva-cittākarṣaṇāt
\| ata eva **tasya** ekatamaṁ kṛṣṇasya **didṛkṣuḥ** sākṣād-darśanecchuḥ
\| kiṁ vā, tasya tādṛśodvāhasya tattvaṁ jñātum icchur abhūt \| **sma**
prasiddhau \| etat suvikhyātam evety arthaḥ \|\|1\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** narakaṁ hatvā tad-gṛhād
ānītānāṁ tāsāṁ kanyakānāṁ vivāhānataram eva tad-didṛkṣayā
śrī-nāradāgamana-sambhavāt tadānīm eva vaktuṁ yogyam apy etad-vṛttaṁ
tat-tad-rasena prasaktānuprasaktaṁ caritānantaraṁ samādhāya eka-cittaḥ
prastauti---**narakam** ity-ādinā\| **kṛṣṇena** **ni**tarāṁ
sa-sainyatvādinā **hataṁ** **śrutvā** iti tasya praharṣaḥ sūcitaḥ, tathā
citraṁ bata \[bhā.pu. 10.69.2\] iti vakṣyamāṇa-rītyā tenaiva **bahvīnāṁ
yoṣitām udvāhaṁ** **ca** śrutveti tasya vismayaś ca sūcitaḥ \| tatra
sarvajñatvena svatas tad-vijñāna-sambhave'pi śrutveti paramāścaryatayā
sarvato-gīyamānatvena tayor ādhikyaṁ sūcitam \| ata eva tat tādṛśaṁ
śrī-kṛṣṇasya vaibhavaṁ **didṛkṣur** abhūt \| **sma** prasiddhau etat
suvikhyātam evety arthaḥ \|\|1\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :**

> ekona-saptatitame kṛṣṇo munim adīdṛśat \|
>
> svasyaikasyāpi vapuṣaḥ prakāśān prati-mandiram \|\|

**didṛkṣur abhūt** \|\|1\|\|

**\...**

**\|\| 10.69.2 \|\|**

**citraṁ bataitad ekena vapuṣā yugapat pṛthak \|**

**gṛheṣu dvy-aṣṭa-sāhasraṁ striya eka udāvahat \|\|**

**śrīdhara-svāmī (bhāvārtha-dīpikā) :** didṛkṣām
abhinayenāha---**citram** iti \| **dvy-aṣṭa-sahasra-strīr udāvahat**
pariṇītavān \|\|2\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *abhinayo* nirmittaṁ,
nirmitte'bhinayaḥ prokto vyañjake'nukṛtau naye iti niruktiḥ\| **bata**
āho saubhary-ādayo hi kāya-vyūhaṁ kṛtvā **yugapad** anaikasībhī ramante
sma na tv **ekena** eva **kāyena** iti **citram** \| **udāvahad** iti
chāndasaḥ \| sa ca chandasi vyavahitāś ca iti nyāyena ā samyag udavahad
iti yojyam \|\|2\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** didṛkṣā-hetum eva
vistārayan ukta-poṣa-nyāyenāha---**citram** iti sārdhena \| āścaryaṁ,
**bata** harṣe \| nanu kiṁ nāmātra citraṁ ? saubhari-prabhṛtayo
munayo'pi bahu-rūpa-dhāraṇenaivaṁ kila kurvanti ? tatrāha---**ekenaiva
vapuṣā**, na tu bahu-rūpa-dhāraṇenety arthaḥ \| etac cānte vyaktaṁ bhāvi
\| **pṛthag** ity atra vīpsā draṣṭavyā, pratyekaṁ sarveṣv evaikadā
udvāhāt \| yad vā, pṛthag gṛheṣu nānāgāreṣu tāvatsv eva, arthaḥ sa eva
\| **ā** samyak \| pitṛ-mātṛ-purohitādibhiḥ saha tat-tat-kṛtya-vidhinā
**udavahat** \| ākārasyāntaḥ-prayogaḥ \| chandasi vyavahitāś ca iti
chāndasatvād adoṣaḥ \|\|2\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tasya vismayam eva
prādhānyena darśayaṁs tad
dhetuka-tādṛśa-śakta-vaibhava-darśanārtha-dvārakāgamanaṁ kathayaṁs
tat-poṣaṇāya dvārakām api varṇayaṁś **citram** ity-ādi pañcakam āha \|
atra ca vismaya-darśakena **ekena** dvārakāgamana-kathanam ardhaṁ
prathamato yojyam \| **etad** **bata** aho **citram** asmad-ādy-acintyaṁ
śakti-mayam \| kiṁ tat ? **eko dvy-aṣṭa-sāharaṁ striya udāvahad** iti \|

nanv anyeṣām ito'py adhikā vivāhā dṛśyante ? tatrāha---**yugapad** iti
\| nanu saubhary-ādivac chrī-nāradādiṣv api
kāya-vyūha-kartṛtvādi-śaktayaḥ santi, tarhi yaugapadye'pi siddhe kathaṁ
tasyāpi vismayaḥ ? tatrāha---**ekena vapuṣā** iti \|

nanv ekasminn eva vapuṣi vistīrṇāneka-karād itthaṁ vidhāya tat teṣām api
na citraṁ syāt, saubhary-ādito'pi mahā-prabhāvatvāt ? tatrāha---**gṛheṣu
pṛthag** iti \| tatra gṛhe pṛthag āvirbhāvādikaṁ vidhāyety arthaḥ \| ata
eva **udāvahad** ity atrāyaṁ prayogaḥ, sa ca chandasi vyavahitaś ceti
nyāyena **ā** samyak vaibhavam iti śeṣaḥ \|\|2\|\|

---------------------------------------------------------------------------------------------------------------------

**jīva-gosvāmī (bhagavat-sandarbhaḥ 29) :** tad itthaṁ madhyamākāra eva
sarvādhāratvād vibhutvaṁ sādhitam \| sarvagatatvād api
sādhyate---**citram** iti \| **etad** **bata** aho **citraṁ** ! kiṁ tat
? eka eva śrī-kṛṣṇo **dvy-aṣṭa-sāhasraṁ strīr** yad **udāvahat**
pariṇītavān \| nanu kim atrāścaryaṁ ? tatrāha---**gṛheṣv** iti,
tat-saṅkhyeṣu sarveṣv iti śeṣaḥ \| bhavatu, tato'pi kiṁ ?
tatrāha---**pṛthak** pṛthag eva sthitvā pāṇi-grahaṇādi-vivāha-vidhiṁ
kṛtavān \|

nanu kramaśa udvāhe nāsambhavam etat ? tatrāha---**yugapad** iti \| nanu
yogeśvaro'pi yugapan nānā-vapūṁṣi vidhāya tad vidhātuṁ śaknoti ? kim
atra yogeśvarārādhya-caraṇānāṁ yuṣmākam api citraṁ ? tatrāha---**ekena
vapuṣā** iti \| tarhi katham aneka-bāhv-ādikena vyāpakenaikena vapuṣā
tat kṛtavān ? maivam \|

> āsāṁ muhūrta ekasmin nānāgāreṣu yoṣitām \|
>
> sa-vidhaṁ jagṛhe pāṇin anurūpaḥ sva-māyayā \|\| \[bhā.pu. 3.3.8\]

iti śrīmad-uddhava-vākyādau tat-tad-anurūpatā-prasiddheḥ \| ity
abhipretya pūrvakeṇaika-padopanyāsena pariharati---**pṛthag** iti \|
**ekena** narākāreṇa **vapuṣā pṛthak**-pṛthaktvena dṛśyamānas tathā
vihitavān \| tasmād ekam eva nara-vapur yato yugapat sarva-deśaṁ
sarva-kriyāṁ ca vyāpnoti, tasmān mahad-āścaryam iti vākyārthaḥ \|

ittham eva pañcame lokādhiṣṭhātuḥ śrī-bhagavad-vigrahasya teṣāṁ
\[bhā.pu. 5.20.40\] ity-ādi-gadyopadiṣṭasya tādṛśatvaṁ vyākhyātaṁ
śrī-svāmi-caraṇaiḥ---mahā-vibhūteḥ pāramaiśvaryasya patitvād ekayaiva
mūrtyā samantād āsta iti \|

> atho muhūrta ekasmin nānāgāreṣu tāḥ striyaḥ \|
>
> yathopayeme bhagavān tāvad-rūpa-dharo'vyayaḥ \|\| \[bhā.pu. 10.59.42\]

ity atrāpy atas tāvad-rūpatvaṁ nāma yugapat tāvat-pradeśa-prakāśatvam
eveti vyākhyeyam \| na tu nārāyaṇādivad bhinnākāratvam \| yathoktam---

> anekatra prakaṭatā rūpasyaikasya yaikadā \|
>
> sarvathā tat-svarūpaiva sa prakāśa itīryate \|\| \[la.bhā. 1.1.21\]
> iti \|

eṣa evānyatrākārasya prakāśasya ca bhedo jñeyaḥ \|\|2\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : citram** iti \|\|2\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : ekenaiva vapuṣā yugapad**
ekasminn eva kṣaṇe **pṛthak pṛthak gṛheṣu** pṛthak pṛthak
prācīrādy-āvṛta-**dvyaṣṭa-sahasra**-saṅkhya-gṛhāṅgeṣu **udavahat**
pariṇītavān \| **citraṁ bataitad** iti \| saubhary-ādayo hi kāya-vyūhaṁ
kṛtvaiva yugapat bahvībhiḥ strībhī ramante sma, na tv ekenaiva kāyeneti
bhāvaḥ \| ity ata eva hetoḥ \|\|2-3\|\|

**\...**

**\|\| 10.69.3\|\|**

**ity utsuko dvāravatīṁ devarṣir draṣṭum āgamat \|**

**puṣpitopavanārāma- dvijāli-kula-nāditām \|\|**

**śrīdhara-svāmī (bhāvārtha-dīpikā) :** tāṁ dvāravatīm
anuvarṇayati---**puṣpita-** iti sārdha-trayeṇa \| **puṣpiteṣu upavaneṣu
ārāmeṣu** udyāneṣu ca **dvijānām alīnāṁ** ca **kulāni,** tair nāditām
\|\|3\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : iti** ittham \| **utsuko**
jātotkaṇṭhaḥ \|\|3\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **devaḥ**
śrī-bhagavat-pārṣadaś cāsau **ṛṣiś** ceti mahā-bhāgavatottamatvena
śrī-bhagavat-priyatvam, tena parama-kautukitvādikaṁ ca sūcitam
śrī-dvāravatīm eva krameṇa sārdhais tribhir varṇayann ādau tasyā bāhyaṁ
bhāgaṁ varṇayati---**puṣpita-** iti sārdhena \|\|3\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** atha tad-dhetukaṁ tasya
dvārakāyām āgamanam āhārdhena---**iti** iti \| etad vibhāvyety arthaḥ \|
**draṣṭuṁ** tādṛśa-śrī-kṛṣṇa-vaibhavam iti śeṣaḥ \| śrī-dvāravatīm eva
krameṇa sārdhais tribhir varṇayann ādau tasyā bāhyaṁ bhāgaṁ
varṇayati---**puṣpita-** iti-sārdhena \| tair **nāditāṁ** kārita-nādām
ivety arthaḥ \|\|3\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.69.4 \|\|**

**utphullendīvarāmbhoja- kahlāra-kumudotpalaiḥ \|**

**churiteṣu saraḥsūccaiḥ kūjitāṁ haṁsa-sārasaiḥ \|\|**

**śrīdhara-svāmī (bhāvārtha-dīpikā) : churiteṣu** vyāpteṣu \|\|4\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : churitaṁ** miśritaṁ vyāptaṁ
chinnam ekārtha-vācakam iti kośāntarāt \| **indīvara-kumudotpalāni**
nīla-śveta-raktāny utpalāny eva \| **kahlāraṁ** saugandhikam api
tad-bheda eva \| ambhojasya vividham, eṣām etat-krameṇaiva tatra sthiter
ittham nirdeśaḥ \|\|4\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **utphullāni** yāni
**indīvarādīni**, taiś **churiteṣu** **\| indīvara-kumudotpalāni**
nīla-śveta-raktāny utpalāny eva **kahlāraṁ** saugandhikam api tad-bheda
eva, **ambhojaṁ kamalaṁ** dvividham \| eṣāṁ yathottaraṁ bāhulyena
churitatāyām ādhikyam, **saraḥsu upavanādy** antas tad-bahiś ca
vartamāneṣu \| **uccair** iti tat-tad-rasa-pānādinā mattatvāt \|
tala-pakṣiṇām anyeṣāṁ sad-bhāve\'pi haṁsādīnām evoktiḥ prādhānyāt
\|\|4\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : utphullāni** **indīvarādīni,**
taiś **churiteṣu** indīvara-kumudotpalāni nīla-śveta raktāny utpalāny
eva **kahlāraṁ** saugandhikam api tad-bheda eva **ambhojaṁ** ca
dvividham eṣām api krameṇa nirdeśaḥ \| tathaiva tatra sthite **sarassu**
**upavanādy** antās tad-bahiś ca vartamāneṣu \| **uccair** iti
tat-tad-rasapānādinā mattatvāt haṁsādīnām evoktiḥ prādhānyāt \|\|4\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** dvāravatīṁ varṇayati
sārdha-trayeṇa \| **churiteṣu** vyāpteṣu \|\|4\|\|

**\...**

**\|\| 10.69.5 \|\|**

**prāsāda-lakṣair navabhir juṣṭāṁ sphāṭika-rājataiḥ \|**

**mahā-marakata-prakhyaiḥ svarṇa-ratna-paricchadaiḥ \|\|**

**śrīdhara-svāmī (bhāvārtha-dīpikā) : mahā-marakataiḥ prakhyāyante**
prakāśanta iti tathā taiḥ \| **svarṇa-ratna-**mayāḥ **paricchadāḥ**
parikarā yeṣu taiḥ \|\|5\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : navabhir** nava-saṅkhyākaiḥ
\|\|5\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** āntaraṁ
varṇayati---**prāsāda-** iti \| **sphāṭikai rājataiś** ca \|\|5\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** āntaraṁ
varṇayati---**prāsāda-** iti \| **sphāṭikaiḥ** **rājataiś** ca \|\|5\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : mahā-mārakataiś**
cūḍāvalabhyādi-gataiḥ **prakhyā** śobhā yeṣāṁ taiḥ \|
**svarṇa-ratna**-mayāḥ **paricchadāḥ** parikarā yeṣu taiḥ \|\|5\|\|

**\...**

**\|\| 10.69.6 \|\|**

**vibhakta-rathyā-patha-catvarāpaṇaiḥ**

**śālā-sabhābhī rucirāṁ surālayaiḥ \|**

**saṁsikta-mārgāṅgana-vīthi-dehalīṁ**

**patat-patāka-dhvaja-vāritātapām \|\|**

**śrīdhara-svāmī (bhāvārtha-dīpikā) : patantyaḥ** pracalantyaḥ
**patākā** yeṣu tair **dhvajair vārita ātapo** yasyāṁ tām \|\|6\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : rathyā-pathā** ratha-mārgāḥ,
**catvaraṁ** pathāṁ śleṣaḥ, **āpaṇo** niṣadyā \| **catvaraṁ** tu pathāṁ
śleṣe sthaṇḍilāṅgaṇayor api iti haimaḥ \| gṛha-paṅkti-puro mārgo
**vīthī** proktā, gṛhe\'pi vīthir ucyate iti niruktiḥ \| viśvanāthas
tu---**rathyā** rāja-mārgāḥ, *pathā* anye mārgāḥ\| **śālā**
aśvādi-gṛhāḥ **sabhāś** ca vargaśaḥ pṛthak-pṛthaktva-sva-sthānya ity āha
\|\|6\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** madhyaṁ
varṇayati---**vibhakta-** iti \| **vibhaktā** asaṅkīrṇatayā racitā ye
**rathyādayas** taiḥ, **rathyā** rāja-mārgāḥ, **panthāno**\'nye
vividhāḥ, **śālā** aśvādi-gṛhāḥ, **sabhāś** ca vargaśaḥ pṛthak pṛthak
sva-svāsthānyas tābhiḥ **surālayaś** ca **rucirām** \| rathyādīnāṁ
yathottaraṁ ruciratā-sādhanatve śraiṣṭhyam \| **samyak siktāḥ**
sugandhi-jalādibhir abhyakṣitā **mārgādayo** yasyās tām, **vīthayaḥ**
udumbarāṇi, \"āpaṇa-sthāna\" iti cit-sukhaḥ \| **mārgādīnāṁ**
yathottaram āntaratvam uparitamaṁ varṇayati---**patad** iti \|\|6\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ānandād ante dīrghaś chandasā
madhyaṁ varṇayati---**vibhakta-** iti \| **vibhaktā** asaṅkīrṇatayā
racitā ye rathyādayas taiḥ \| **rathyā** rāja-mārgāḥ **panthāno**\'nye
vividhāḥ, **śālāḥ** aśvādi-gṛhāḥ sabhāś ca vargaśaḥ pṛthak pṛthak
sva-svāsthānyaḥ tābhi surālayaiś ca rucirāṁ rathyādīnāṁ yathottaraṁ
ruciratāsādhanatve śreṣṭhyaṁ samyak siktāḥ sugandhi-jalādibhir
abhyakṣitā mārgādayo yasyās tāṁ vīthayo gṛha-saṁlagna-catvarāṇi dehalyo
gṛha-dāravedikāḥ mārgādīnāṁ yathottaram āntaratvam uparitamaṁ varṇayati
patad iti \|\|6\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : rathyā** rāja-mārgāḥ
**panthāno**\'nya-mārgāḥ **patantyaś** calantyaḥ **patākāḥ** yeṣu tair
vajaiḥ \|\|6\|\|

**\...**

**\|\| 10.69.7-8 \|\|**

**tasyām antaḥ-puraṁ śrīmad arcitaṁ sarva-dhiṣṇya-paiḥ \|**

**hareḥ sva-kuśalaṁ yatra tvaṣṭrā kārtsnyena darśitam \|\|**

**tatra ṣoḍaśabhiḥ sadma- sahasraiḥ samalaṅkṛtam \|**

**viveśaikatamaṁ śaureḥ patnīnāṁ bhavanaṁ mahat \|\|**

**śrīdhara-svāmī (bhāvārtha-dīpikā) : tasyāṁ** dvarakāyām \| **sarvair**
**dhiṣṇyapair** loka-pālair **arcitam** \| **ṣoḍaśabhiḥ
sadma-sahasraiḥ** samalaṅkṛtaṁ **harer** antaḥ-puraṁ **viveśa** \|
**tatra** ca tasya **śaureḥ** **patnīnāṁ** **bhavaneṣv** **ekatamaṁ**
viveśa ity anvayaḥ \| **yatra** ca **sva-kauśalaṁ** **tvaṣṭrā**
**darśitam** ity antaḥ-pura-bhavanayor viśeṣaṇam \|\|7-8\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tasyāṁ** dvārakāyām \|
**antar** madhye **hareḥ puraṁ** sarva-sampatti-pūrṇaṁ sthānam astīti
śeṣaḥ \| puraṁ gṛha-samudāyo vā \| **tatra** pure \| **ekatamaṁ**
**bhavanam** \| **yatra** pure\| **dhiṣṇyaṁ** lohāgnisāsu iti niruktiḥ
\| puraṁ syād gṛha-sandohe nagare varṣmaṇi gṛhe iti dharaṇiḥ \| yatra
**tvaṣṭrā** viśva-karmaṇā **kauśalyaṁ** śilpa-naipuṇyaṁ **darśitaṁ**
prakaṭitaṁ prāg uktasyotkarṣo\'sūcīty anena \|

yad vā, **yatra hareḥ sva-kauśalaṁ kārtsnyena tvaṣṭrā darśitaṁ** tam
[icchakṣayaiva]{.mark} tvaṣṭrā sarva kṛtaṁ [na ta,]{.mark} sva-śaktyā
kiñcit-kṛtam ity arthaḥ \| tad-[gṛhaṁ ca śrī-rukmiṇyā eveti
sahasotthitaḥ śrī-paryaṅkata īty ukteḥ]{.mark} \|\|7-8\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **śrīḥ** sarvā śobhā
sampattir vā, tad-yuktam \| **hareḥ** sarva-manoharasyety antaḥpurasyāpi
tādṛśatvaṁ sūcayati \| **svakīyam** asādhāraṇaṁ **kauśalaṁ**
śilpa-naipuṇyaṁ **darśitaṁ** prakaṭitam, iti
prāg-ukta-prāsāda-vargebhyaḥ **sadmanām** eṣāṁ mahotkarṣa uktaḥ \| ata
eva **samyag alaṅkṛtam** \| **mahad** ity anena sarva-jyeṣṭhāyāḥ
śrī-rukmiṇyā iti bodhyate\| ayam eva prāk tat-praveśe hetuś ca \|
**śaurer** nijāśeṣa-bhagavattā-prakaṭanārthaṁ śūra-vaṁśe avatīrṇasyeti
lakṣmītaḥ patnīnāṁ vaikuṇṭha-bhavanād api tasya bhavanasya māhātmyaṁ
sūcitam \|\|7-8\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : tasyām** iti ṣaṭkam \|
tatrādya-dvayaṁ mitho\'nvitaṁ **śriyaḥ** sarvāḥ śobhāḥ sampattayaś ca
tad-yuktaṁ **svīyam** asādhāraṇaṁ **kauśalaṁ** śilpa-naipūṇyaṁ
**tvaṣṭrā** **darśitaṁ** prakaṭitaṁ iti prāg-ukta-prāsāda-vargebhyaḥ
**sadmanām** eṣāṁ mahotkarṣa uktaḥ \| ata eva **samyag alaṅkṛtaṁ** \|
**mahad** ity anena sarva-jyeṣṭhāyāḥ śreṣṭhāyāḥ śrī-rukmiṇyā iti
bodhyate\| vakṣyate ca sahasotthitaḥ śrī-paryanta iti \| ayam eva prāk
tat-praveśe hetuś ca anyataḥ \| yad vā, yatra **hareḥ sva-kauśalaṁ**
**kārtsnyena tvaṣṭrā darśitam** iti tac-chikṣayaiva tvaṣṭrā sarvaṁ
prakaṭitam iti \| na tu sva-śaktyā na tu vā racita ity arthaḥ
\|\|7-8\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** yatra **hareḥ sva-kauśalaṁ
kārtsnyena tvaṣṭrā darśitam** iti tac-chikṣayaiva tvaṣṭrā sarvaṁ
prakaṭitam, na tu sva-śaktyā, na tu vā racitam ity arthaḥ \|\|7-15\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tasyām **antaḥpuraṁ**
**samalaṅkṛtaṁ** vartate \| tatrāntaḥpure patnīnām **ekatamaṁ**
**bhavanaṁ** viveśety anvayaḥ \|\|7-8\|\|

**\...**

**\|\| 10.69.9 \|\|**

**viṣṭabdhaṁ vidruma-stambhair vaidūrya-phalakottamaiḥ \|**

**indranīla-mayaiḥ kuḍyair jagatyā cāhata-tviṣā \|\|**

**śrīdhara-svāmī (bhāvārtha-dīpikā) :** tad anuvarṇayati
caturbhiḥ---**viṣṭabdham** iti \| **vidruma-stambhair viṣṭabdhaṁ**
vidhṛtam \| **vaidūrya**-mayāni **phalakottamāni** stambhāśrayaṇāni
chādanāni, tair **indranīla-mayaiḥ kuḍyādibhiś** copalakṣitaṁ
**jagatyā** bhūmikayā cendranīla-mayyā \| **na hatā tviḍ** yasyās tayā
\|\|9\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *tad* gṛham \| stambhānām
āśraye teṣāṁ chādane phalakaṁ matam iti svāmī \| na **hatā tviṭ** kāntir
yasyās tayā \|\|9\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tatrādau mukhyāṅgaṁ
varṇayati---**viṣṭabdham** iti \| **ahata-tviṣā** iti
bahula-loka-sammardenāpi kṣuṇṇatādya-prāpteḥ \| yad vā, sūryādi-tejasāpy
ahata-tviṣā \|\|9\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tac caikatamaṁ varṇayann ādau
tasya mukhyāṅgaṁ varṇayati---**viṣṭabdham** iti \| **ahata-tviṣā** iti
katham api mālinyādy-aprāpter ukto\'yaṁ vartamāna eva \|\|9\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bhavanaṁ varṇayati
caturbhiḥ \| **viṣṭabdhaṁ** vidhṛtaṁ **vaidūrya**-mayāni
**phalakottamāni** stambhāśrayāṇi chādanāni, tair **jagatyā** bhūmikayā
\|\|9-11\|\|

**\...**

**\|\| 10.69.10 \|\|**

**vitānair nirmitais tvaṣṭrā muktā-dāma-vilambibhiḥ \|**

**dāntair āsana-paryaṅkair maṇy-uttama-pariṣkṛtaiḥ \|\|**

**śrīdhara-svāmī (bhāvārtha-dīpikā) : muktā-dāmnāṁ vilambāni** vividhāni
lambanāni vidyante yeṣu taiḥ \| **maṇy-uttamaiḥ pariṣkṛtair** bhūṣitaiḥ
\|\|10-11\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : muktā-dāma-vilambibhir**
avalambamāna-mauktika-mālaiḥ \| **dāntair** gaja-danta-**nirmitaiḥ**
\|\|10-11\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** mukhya-paricchadān
varṇayati---**vitānair** iti \| **tvaṣṭrā vinirmitair** iti
divyātidivyatvaṁ dyotayati \| [bhato\'sya]{.mark}
vacana-vibhakti-vipariṇāmenāpi sarvair evānvayaḥ \| **āsanāni** ca
**paryaṅkāś** ca, taiḥ \|\|10\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : vitānair** iti dvayam \|
mitho\'nvitaṁ tatra mukhya-paricchadān varṇayati---**vitānair** iti \|
**tvaṣṭrā nirmitair** iti pūrvavat **āsanāni** ca **paryaṅkāś** ca taiḥ
\|\|10\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.69.11 \|\|**

**dāsībhir niṣka-kaṇṭhībhiḥ suvāsobhir alaṅkṛtam \|**

**pumbhiḥ sa-kañcukoṣṇīṣa- suvastra-maṇi-kuṇḍalaiḥ \|\|**

**śrīdhara-svāmī (bhāvārtha-dīpikā), vaṁśīdharaḥ
(bhāvārtha-dīpikā-prakāśaḥ), śrīnātha-cakravartī (caitanya-mata-mañjuṣā)
:** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** mukhya-parivārān
varṇayati---**dāsībhir** iti \| anyāneka-strī-bhūṣaṇa-sad-bhāve\'pi
niṣkasyaivoktiḥ strī-bhūṣaṇeṣu tasya śraiṣṭhyāt strībhir avaśyāpekṣatvāc
ca \| evam agre\'pi jñeyam \| **pumbhiś** ca bālakādibhir dāsair
**alaṅkṛtam**, **suvastrāṇi** śobhanāny adhaḥ paridhānīyādīni,
**kañcukādīnāṁ** yathottara-svarūpatve\'[lṣasvam]{.mark} \|\|11\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tatra parivārān
varṇayati---**dāsībhir** iti \| **pumbhiś** ca bālakādibhir dāsair
**alaṅkṛtam** \| **suvastrāṇi** śobhanāny adhaḥ paridhānīyādīni
\|\|11\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.69.12 \|\|**

**ratna-pradīpa-nikara-dyutibhir nirasta-**

**dhvāntaṁ vicitra-valabhīṣu śikhaṇḍino'ṅga \|**

**nṛtyanti yatra vihitāguru-dhūpam akṣair**

**niryāntam īkṣya ghana-buddhaya unnadantaḥ \|\|**

**śrīdhara-svāmī (bhāvārtha-dīpikā) : īkṣya** samīkṣya \| **ghano**
medho'yam iti **buddhir** yeṣāṁ te \|\|12\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : yatra** sadmni \| **akṣair**
gavākṣaiḥ \|\| 12\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** kiṁ ca, **ratna-** iti \|
anena **aguru-dhūm asya** niśy api **śikhaṇḍi**-darśanaṁ bodhayati \|
yad vā, divyai **ratna-pradīpānāṁ** sadā sad-bhāvād antar gṛhe
**dhvāntasya** nivāso jñeyaḥ \| ato vitānādivat paricchadānta
varṇyasyāpy asya śikhaṇḍina ity-ādi-hetutvenātra varṇanam \| **aṅga**
iti saharṣa-sambodhane \| **yatra** bhavane **uccair nadanta** iti
dhūma-sthānikaḥ sūcitaḥ, nīla-megha-sādṛśyatā \| evaṁ dhūmādibhir
yathottaraṁ śobhādhikyam ūhyam \| ity-ādyā gṛhe upalakṣaṇatayoktam \|
sarvāṇy evānyāny api śrī-mahiṣīṇāṁ gṛhāṇīha jñeyāni \|\|12\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ūrdhva-śobhāṁ
varṇayati---**ratna-** iti \| eṣāṁ gṛhāntaḥ-sthitir api bodhyā \| anena
rātrāv evāgamanam asya bodhitam \| tad eva tasya
yugapat-pratigṛha-sthiteḥ suṣṭhu parīkṣaṇīyatvāt \| agre ca
śrī-bhagavataḥ priyā-paryaṅka-sthitatvena varṇayiṣyamāṇatvāt
**aguru-dhūpasya** **śikhaṇḍibhir** niśy api darśanaṁ tu
tādṛśa**-ratna-pradīpa**-sad-bhāvād eva yatra bhavane evam anyāsām api
śrī-mahiṣīṇāṁ gṛhāṇi jñeyāni \|\|12\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : vihitam aguru-dhūmam**
**akṣair** gavākṣa-mārgaḥ **niryāntam īkṣya** vīkṣya **ghano**\'yam iti
**buddhir** yeṣāṁ te \|\|12\|\|

**\...**

**\|\| 10.69.13 \|\|**

**tasmin samāna-guṇa-rūpa-vayaḥ-suveṣa-**

**dāsī-sahasra-yutayānusavaṁ gṛhiṇyā \|**

**vipro dadarśa camara-vyajanena rukma-**

**daṇḍena sātvata-patiṁ parivījayantyā \|\|**

**śrīdhara-svāmī (bhāvārtha-dīpikā) : anusavaṁ** sarva-kālam \| ātmanā
**samānāni** **guṇa-rūpa-vayāṁsi** **suveṣo**'laṅkārāś ca yasya tena
**dāsī-sahasreṇa** **yutayā gṛhiṇyā** saha \|\|13\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tasmin** gṛhe \| savo
yāge\'nehasi ca prasave preraṇāsave iti niruktiḥ \| **camaram** eva
**vyajanaṁ** tena \|\|13\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tasmin** bhavane
**samāna-guṇādikena** **dāsī-sahasreṇa** **yutayāpi gṛhiṇyā** gṛheśvaryā
śrī-rukmiṇyā svayam eva premṇā paritaḥ sarvāṅgeṣu **vījayantyā** \|
**anusavam** iti **dāsīnām** api guṇādi-nityatvaṁ dyotayati \|
tādṛśa-dāsīnāṁ sad-bhāvo\'pi sarvatraiva jñeyaḥ \| **camarasya**
mṛga-viśeṣasya puccha-rūpeṇa **vyajanena** cāmareṇety arthaḥ \|
**vipra** ity antaḥ-pura-praveśe tādṛśa-darśane ca
hetuḥ---brāhmaṇatvenānivārya-gatitvād ātmīyatvāc ca, yataḥ
**sātvata-patiṁ** brahmaṇya-devatvādi-nijāśeṣa-guṇa-prakaṭanārthaṁ
yadu-kule\'vatīrṇam ity arthaḥ \| kiṁ vā, pūrvato\'py
adhika-rūpa-guṇādi-sevitam ity aśeṣa-bhagavattā-prakaṭanāt \| yad vā,
kiṁ ca, bhaktānāṁ pālakam, ato vipratvena tatrāpi bhakta-pravaratvena
tad ucitam eveti bhāvaḥ \| evaṁ darśane\'pi premṇā paramānandodayaḥ
sūcitaḥ \|\|13\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : tasmin** bhavane
**samāna-guṇādikena dāsī-sahasreṇa yutayāpi gṛhiṇyā** gṛheśvaryā
rukmiṇyā svayam eva premṇā **paritaḥ** sarvāṅgeṣu **vījayantyā**
**camarasya** mṛga-viśeṣasya puccha-rūpeṇa vyajanena \| nanu, katham
asau sahasāntaḥpuraṁ praviṣṭavān ? tatrāha---**vipra** iti \|
taj-jāti-mātratvam api tatra hetur iti bhāvaḥ \| **sātvata-patim** iti
sātvata-paddhati-guroḥ śrī-nāradasya tad-darśane
bhakti-viśeṣodaya-dyotakaṁ śrī-yadūnāṁ patim iti vā tac
cāvirbhāva-viśeṣeṇa camatkāra-viśeṣa-dyotakam \|\|13\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : tasmin gṛhiṇyā** sahitaṁ
**sātvata-patiṁ dadarśa** \| **anusavaṁ** samucitaṁ prati samayam
\|\|13\|\|

**\...**

**\|\| 10.69.14 \|\|**

**taṁ sannirīkṣya bhagavān sahasotthita-śrī-**

**paryaṅkataḥ sakala-dharma-bhṛtāṁ variṣṭhaḥ \|**

**ānamya pāda-yugalaṁ śirasā kirīṭa-**

**juṣṭena sāñjalir avīviśad āsane sve \|\|**

**śrīdhara-svāmī (bhāvārtha-dīpikā) : śriyā** rukmiṇyāḥ **paryaṅkataḥ**
\| **avīviśad** upaveśayāmāsa \|\|14\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : taṁ** nāradam \|\|14\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **saṁ** sahasā
śīghra-gamanena sannidhau **nirīkṣya** prasanna-dṛṣṭyāvalokya \| kiṁ vā,
avyayānām anekārthatvād-durato dṛṣṭvety arthaḥ, sahasā sapadi bhagavān
sākṣāt parameśvaro\'pi kirīṭa-juṣṭenāpi, **ā** samyak tat-sparśanādinā
natvā, tatra hetuḥ---**sakala-** iti, sad-**dharma**-pravartanārtham ity
arthaḥ \| **sve** svakīye \| kiṁ vā, tad-artham eva prāk kalpite
\|\|14\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : tam** iti \| sahasāgamanena
sannidhau **nirīkṣya** prasanna-dṛṣṭyā vilokya **sahasā** sapadi
**bhagavān** api
kaustubhādi-tādṛśa-bhagavatvābhivyañjaka-parama-**kirīṭa-juṣṭena**
tat-sevārheṇāpi āsaktyā tat-sparśanādinā **natvā** \| tatra
hetuḥ---**sakala-** iti \|
sad-**dharma**-pravartana-tādṛśa-līlā-rasāviṣṭa ity arthaḥ \| **sve**
svīye \|\|14\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : avīviśat** upaveśayāmāsa
\|\|14\|\|

**\...**

**\|\| 10.69.15 \|\|**

**tasyāvanijya caraṇau tad-apaḥ sva-mūrdhnā-**

**bibhraj jagad-gurutamo'pi satāṁ patir hi \|**

**brahmaṇya-deva iti yad-guṇa-nāma-yuktaṁ**

**tasyaiva yac-caraṇa-śaucam aśeṣa-tīrtham \|\|**

**śrīdhara-svāmī (bhāvārtha-dīpikā) : abibhrad** abhitaḥ dadhāra ity
arthaḥ \| **bibhrad** iti śatr-antaṁ vā \| tadā sampūjya abhibhāṣya ca
**prāha** ity uttareṇānvayaḥ \| kathaṁ-bhūtaḥ ? yasya **caraṇa-śaucaṁ**
gaṅgā **aśeṣa-tīrthaṁ** saḥ \| ata eva **jagad-gurutaro'pi** **satāṁ**
dharma-bhṛtāṁ **patitvād** evam akarod ity arthaḥ\| satāṁ patitve
hetuḥ---**brahmaṇya-deva** iti **yad guṇa**-kṛtaṁ **nāma** **tasyaiva**
yato **yuktaṁ** samañjasam atas tad-dharma-pravartanāyaivam ācaraṇam ity
arthaḥ \|\|15\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tasya** nāradasya \| *ity
artha* iti---chāndaso\'ḍ-āgama iti \| chāndasa-kalpane gauravaṁ
matvāha---**bibhrad** iti \| nanu, sva-dāsasya nāradasya
caraṇa-kṣālanādikam ayuktaṁ ? tatrāha---**brahmaṇya-deva** iti \|
**yasya guṇa-nāma** guṇa-sūcakaṁ **nāma** tad-**yuktaṁ** nāradasya
brāhmaṇatvāt tasya brahmaṇya---devatvād etat sarvam ucitam eveti \| na
ca sva-pāvitryārtham idam iti vācyam \| **yad** yasmāt tasyaiva
**caraṇa-śaucaṁ** gaṅgā **aśeṣa-tīrtham** asti \| nāradas tu dāsye\'pi
sva-prabhor icchā-prātikūlye prabhutvaṁ nāviścakāreti jñeyam \| **tadā**
tataḥ \| aśeṣāṁs tīrthayati śuddhīkarotīty **aśeṣa-tīrtham** \| yad vā,
aśeṣāṇi tīrthāni yasmiṁs tat tathā \| ata evāśeṣa-śodhakatvād eva \|
**jagad-guruḥ** śivas tato\'pi viśiṣṭaḥ \| *ity artha* iti---santaḥ
svadharma-niṣṭhāḥ syuḥ śāstāro\'nāśinas tathā ity uktam \| brahma
brāhmaṇa-sāmānyaṁ devo\'[ryo]{.mark} yasya sa tathā, pṛṣodarāditvāt
sādhuḥ \| yad vā,

> yasyātmaja-geha-strī-bhū-dhanādy akhilaṁ vasu \|
>
> nādeyaṁ vidyate loke brāhmaṇāya narottama \|\|
>
> brāhmaṇā hi paraṁ brahma na tebhyo vidyate param \|
>
> yaś caivaṁ manyate nityaṁ sa brahmaṇya itīryate \|\|

ity ukta-lakṣaṇopetaś cāsau devo **brahmaṇya-deva** iti \| gaṇena
brāhmaṇārcanādi-rūpeṇa kṛtaṁ tan-nāma tasya nāmna eva \| yad vā, yad
yasya guṇa-kṛtam iti nāma, tasya harer ity arthaḥ \| yato hetoḥ \|
ato\'nvarthanāmatvāt \| tad-dhrama-pravartanāya
nāmocita-dharma-pravṛttaye---gṛhāgata-brāhmaṇasya jagat-pujyenāpi
pāda-prakṣālanādi-rūpam arcanaṁ kartavyam eveti bodhanāya \| evam
ācaraṇaṁ nāradaṁ pūjitavān ity arthaḥ \|

> tuṣyati svāgatenāgnir āsanena śatakratuḥ \|
>
> pitaraḥ pāda-śaucena hy annād yena prajāpatiḥ \|\|

iti smṛty-uktācaraṇaṁ śikṣitavān iti bhāvaḥ \|\|15\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **jagato gurutaro**
mahā-pūjyo\'pīty arthaḥ \| **hi** hetau \| **asya** pareṇānvayaḥ\|
**aśeṣāṇi tīrthāni** yasmiṁs tat sarva-tīrtha-svarūpaṁ vā, yasya
**caraṇa-śaucaṁ** so\'pi \|\|15\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : jagato gurutamaḥ**
mahā-pūjyo\'pīty arthaḥ hi hetau asya pareṇānvayaḥ \| **aśeṣāṇi
tīrthāni** yasmin, tat sarva-tīrtha-svarūpaṁ vā yasya **caraṇa-śaucaṁ**
so'pi \|\|15\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** **tasya caraṇau
avanijya** prakṣālya satāṁ patiḥ **prāha** ity uttareṇānvayaḥ \| nanu,
sva-dāsasya nāradasya caraṇa-kṣālanādikam anucitam ?
tatrāha---**brahmaṇya-deva** iti \| **yasya guṇa-nāma** guṇa-sūcakaṁ
nāma **tad-yuktaṁ** nāradasya brāhmaṇatvāt tasya brahmaṇya-devatvād etat
sarvam ucitam evety arthaḥ \| na ca sa sva-pavitrīkaraṇārtham evedañ
cakāreti vācyam ity āha---**yat** yasmāt tasyaiva **caraṇa-śaucaṁ**
gaṅgā **aśeṣatīrtham** \| nāradas tu dāso\'pi sva-prabhor
icchā-prātikūlye prabhutvaṁ nāviśvakāreti jñeyam \|\|15\|\|

**\...**

**\|\| 10.69.16 \|\|**

**sampūjya deva-ṛṣi-varyam ṛṣiḥ purāṇo**

**nārāyaṇo nara-sakho vidhinoditena \|**

**vāṇyābhibhāṣya mitayāmṛta-miṣṭayā taṁ**

**prāha prabho bhagavate karavāma he kim \|\|**

**śrīdhara-svāmī (bhāvārtha-dīpikā) : abhibhāṣya** \"diṣṭyātra
tvad-āgamanam\" ity-ādi priyam uktvā \|\|16\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : deva-ṛṣī** ity atra ṛtyakaḥ
iti prakṛti-bhāvaḥ \| **taṁ** nāradam \| he nārada ! **bhagavate**
sākṣāt-parameśa-mūrtaye tvām uddiśya **kiṁ karavāma** ? ity ājñāpaya ity
arthaḥ \| yad vā, he bhagavaḥ ! te **kiṁ karavāma** ? ity anvayaḥ \|
visarga-lopas tv ārṣaḥ \| vidhivat-pūjya-vijñatve
hetuḥ---ṛṣi-mantra-pravartakaḥ, tatrāpi **purāṇaḥ** purāpi **navaḥ**
svayaṁ bhagavattvāt \| kiṁ ca, **nārāyaṇo nara-sakhaḥ** \|
tādṛśa-dharma-pravartanāya loke\'pi tad-rūpeṇāvatīrṇaḥ \|
abheda-nirdeśāya tatra śrī-nārāyaṇa-rṣer api praveśābhiprāyeṇa \| tasya
tatra tādṛśa-līlāvirbhāve hetuḥ---**ṛṣi-varyam** iti \|
purohitādivad-bhakta-viśeṣāvirbhāvānurūpyād iti bhāvaḥ \|

nanu, sa tu sarvādi-ṛṣiḥ nārāyaṇatve ca tasya sākṣād eva gurur iti
katham etat-pūjanaṁ yogyam ? ity atrāpi siddhāntaḥ---**vidhinoditena**
iti \| sampraty-āviṣkṛta-kṣatriya-līlasya yasya brāhmaṇa-pūjā yogyaiva
lokavat tu līlā-kaivalyād iti bhāvaḥ \| satyaṁ brūyāt-priyaṁ brūyāt iti
śāstreṇa **mitayā** siddhayā tathā-bhūtavan **miṣṭayā** **vāṇyā
abhibhāṣya** stutvā **prāha** prārthayāmāsa \| he **prabho** !
vipratvenāsmat-svāmin kiṁ karavāma vayaṁ ? tad ājñāpaya ity arthaḥ \|
bhavata iti vaktavye bhagavata iti gauravāt \| etac ca sarvaiśvaryāya
tubhyaṁ manuṣyā vayaṁ kiṁ karavāma kartuṁ śaknumaḥ, api tu na kiñcid iti
vyañjanāyeti kautuka-viśeṣāya taṁ prati vacasā tu nijaiśvaryam atyantam
ācchāditaṁ tādṛśa-nija-vaibhavaṁ prati tasya tādṛśasyāpy
āścarya-buddhitvaṁ dṛṣṭvā kiñcid upālabdham iva ceti
toṣiṇī-kāra-[sandarbhaḥ]{.mark} \|\|16\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : purāṇo nara-sakha**
ity-ādi \| **purāṇo nārāyaṇo** nārāyaṇād api purāṇa ity arthaḥ\|
**anarā** amartyā eva **sakhāyo** yasya \|\|16-36\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** purāṇa ādya ṛṣiḥ, yato
nara-sakho nārāyaṇaḥ, tasya vadarikāśrame nitya-tapaḥ paratvāt \| iti
śrī-nārada-gurutvapi sūcitam \| avatāratayā ca śrī-kṛṣṇena saha
tasyābhedaḥ prasiddha eva \| yad vā, purāṇa ṛṣi-mantra-darśyapi, yato
nārāyaṇaḥ parameśvaratvena sarva-jīvāśrayaḥ, narāṇāṁ jīvānāṁ sakhā
paramātmatayā sat-karmasu pravartanena sa hita-kāryapi, uditena
śāstroktena vidhinā samyak pūjayitvā, yato devarṣiṣa devatvādiṣu varyam
\| yad vā, purāṇo\'nādir bhagavān deva ṛṣi-varṣyaṁ sampūjya yo
vidhinoditena caturtha-skandhe uktena vidhinā prakāreṇa, nara-sakho
nārāyaṇa ṛṣiḥ, tathā hi caturthe---

> tāv imau vai bhagavato harer aṁśāv ihāgatau \|
>
> bhāra-vyayāya ca bhuvaḥ kṛṣṇau yadu-kurūdvahau \|\| \[bhā.pu. 4.1.57\]

asyārthaḥ---tāvimau nara-nārāyaṇa-rūpī harer aṁśo kartṛ bhūtau iha
candra-vaṁśe kṛṣṇau karma-bhūtau āgatau praviṣṭau \| ato\'śena yo
nārāyaṇa iti nirgalitārthaḥ \| ataḥ prāk abhibhāṣya paścāt prakarṣeṇāha
\| pra-śabdārtham evābhivyañjayati---amṛtād api miṣṭayā madhurayā mitayā
ca sahaja-dhairyāt-tad-gauravād vā, asyobhayato\'py anvayaḥ \| he prabho
! vipratvenāsmat-svāmin ! ataḥ kiṁ karavāma vayaṁ sarve, tad ājñāpayety
arthaḥ \| bhavata iti vaktavye bhagavata iti gauravāt \| yad vā,
sarvaiśvarya pūrṇāya tubhyaṁ manuṣyā kiṁ karavāma kariṣyāmaḥ, api tu na
kiñcit kartuṁ śaktāḥ sma ity arthaḥ \|\|16\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** vidhivat-pūjā-vijñatāyāṁ
hetuḥ ṛṣir mantra-pravartakaḥ tatrāpi purāṇaḥ purāpi navaḥ svayaṁ
bhagavattvādanādita eva tādṛśatayā vartamāna ity arthaḥ \| yad vā,
tathāpi tasyāṅaghri-yugaṁ nava-navam ity-ādy-ukta-nyāyena sadā yena va
iti na purāṇaḥ kiṁ tu purāṇavad ācaratītyeva parāṇaḥ kiñ ca nārāyaṇo
nara-sakhaḥ tādṛśa-dharma-vidhipravartanāya loke'pi tad-rūpeṇāvatīrṇaḥ
abheda-nirdeśo\'yaṁ tatra nārāyaṇarṣer api praveśobhiprāyeṇa tady uktaṁ
caturthe---

> tāv imau vai bhagavato harer aṁśāv ihāgatau \|
>
> bhāra-vyayāya ca bhuvaḥ kṛṣṇau yadu-kurudvahau \|\| \[bhā.pu. 4.1.57\]

iti tau cāṁśa-rūpau katṛbhūtau kṛṣṇau karma-bhūtau āgatau āgatavantau
praviṣṭavantāvity arthaḥ\| ete cāṁśa-kalāḥ \[bha.pu 1.3.28\] ity ādeḥ
tasya tatra tādṛśa-līlāvirbhāve hetuḥ, ṛṣivaryam iti \|
bhaktāvirbhāpānurūpyād iti bhāvaḥ \|

nanu, sa tu sarvādi ṛṣi-nārāyaṇatve ca tasya sākṣād eva gurur iti kathaṁ
tena tat-pūjanaṁ yogyam? ity atrāpi siddhāntaḥ vidhinoditeneti \|
sampraty āviṣkṛta-kṣatriya-līlāsya svasya brāhmaṇa-pūjā-vidhi-yogyaiva
lokavat tu līlā-kaivalyād iti bhāvaḥ \| yad vā, nārāyaṇas tvaṁ na hi
sarva-dehinām ity-ādi-brahma-stava-rītyā svayaṁ bhagavān api nara-sakhaḥ
nara-līla ity arthaḥ \| ato vidhinoditeyeti ataḥ satyaṁ brūyāt priyaṁ
brūyāt iti smṛty-anusāreṇa prāk pūrva mitayā
śāstrādi-pramāṇa-siddhatvena satyatayā amṛtam iṣṭayā priyayā ca vāṇyā
abhibhāṣya stutvā prāha prārthayāmāsety arthaḥ \| prārthanam eva
darśayati---prabho iti \| he prabho ! vipratvenāsmat-svāmin ! ataḥ kiṁ
karavāma ? kiṁ kartuṁ śaknumaḥ ? api tu na kiñcid iti vyañjanāya iti
kautuka-viśeṣāya taṁ prati vacasā tu nijaiśvaryam atyantam ācchāditaṁ
tādṛśa-nija-vaibhavaṁ prati tasya tādṛśasyāpy āścarya-buddhitvaṁ dṛṣṭvā
kiñcid upālabdham iva ca \|\|16\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** vidhi-pūjā-vijñatāyāṁ hetuḥ---ṛṣir
mantra-pravartakas tatrāpi purāṇaḥ purāpi navaḥ, svayaṁ bhagavattvād
anādita eva tādṛśatayā vartamāna ity arthaḥ \| kiṁ ca nārāyaṇo
nara-sakhas tādṛśa-dharmāvadhi pravartanāya loke'pi tad-rūpeṇāvatīrṇaḥ
\| abheda-nirdeśo'yaṁ tatra tādṛśa-līlāvirbhāve hetuḥ---ṛṣi-varyam iti
\| purohitādivad bhakta-viśeṣāvirbhāvānurūpyād iti bhāvaḥ \|

nanu, sa tu sarvādir ṛṣiḥ nārāyaṇatve ca tasya sākṣād eva gurur iti
kathaṁ tena tat-pūjana-yogyatvam ity atrāpi siddhāntaḥ---vidhinoditeneti
\| sampraty āviṣkṛta-kṣatriya-līlasya svasya
brāhmaṇa-pūjā-vidhi-yogyaiva, lokavat tu līlā-kaivalyaṁ \[ve.sū.
2.1.34\] iti nyāyād iti bhāvaḥ janatāyāḥ bhakta-vṛndasyāpavarga
parama-puruṣārtha-rūpaṁ brahmādibhir muktair api hṛdi vicintyaṁ
saṁsāra-kūpa-patitānāṁ mumukṣūṇām uttaraṇam avalambam iti \|\|16-21\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** sampūjyety-ādi \| devaḥ
śrī-kṛṣṇa ṛṣi-varyaṁ nāradaṁ sampūjya prāha \| kīdṛśaḥ ? purāṇa ādiḥ \|
tarhi kiṁ nārāyaṇaḥ ? na, tato'pi para ity-ādi \| anārāyaṇo'jala-śāyī,
anara-sakhaḥ, anarā ajīvāḥ sakhāyo yasya, ṛṣir alipta evaṁ-bhūto
gārhasthye'pi nāsaktaḥ \|\|16-37\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** uditena śāstroktena
bidhinā sampūjyety atra hetuḥ ṛṣir mantra-pravartakaḥ kiñ ca purāṇaḥ
svayaṁ bhagavattvāt navaḥ yaḥ khalu tādṛśa-dharma-pravartanārtham atra
bhārata-bhūmau nara-sakho nārāyaṇo bhavatīty arthaḥ mitayā parimitayā
amṛtenāpi juṣṭayā sevitayā parama-madhurayety arthaḥ \| he prabho
vipratvenāsmat svāmin \|\|16\|\|

**\...**

**\|\| 10.69.17 \|\|**

**śrī-nārada uvāca---**

**naivādbhutaṁ tvayi vibho'khila-loka-nāthe**

**maitrī janeṣu sakaleṣu damaḥ khalānām \|**

**niḥśreyasāya hi jagat-sthiti-rakṣaṇābhyāṁ**

**svairāvatāra urugāya vidāma suṣṭhu \|\|**

**śrīdhara-svāmī (bhāvārtha-dīpikā) :** bhagavatā svasyārhaṇam anarhaṁ
manyamānas tat sambhāvayann āha---**naiva** iti \| sarva-mitratvād evam
arhaṇaṁ na tu mama gauravāt \| tarhi kathaṁ kaṁsādiṣv amaitrī ?
tatrāha---khalānāṁ damaś ca naivādbhutam iti \| kutaḥ ? jagataḥ sthitir
dhāraṇaṁ rakṣaṇaṁ pālanaṁ tābhyāṁ saha tasya niḥśreyasāya tavāyaṁ
svecchāvatāra iti vayaṁ suṣṭhu samyag vidmaḥ \| ataḥ khala-damaḥ
sādhu-saṁmānanaṁ ca yuktam iti bhāvaḥ \|\|17\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tat arhaṇam \| sambhāvayan
sambhavaṁ manvānaḥ \| tatrākṣepe \| adbhutābhāvam āśaṅkya
samādhatte---*kutaḥ* iti \| tasya jagataḥ \| loke hi sevyo yadi sevakam
arcayet tadā tasyāmaṅgalaṁ bhavet tvaṁ tu svatantra-sva-sevakaṁ
sampūjyāpi tasmāt pūjāṁ gṛhītvāpi taṁ daṇḍayitvāpi tasya yathāhaṁ
maṅgalam eva karoṣi ity āha---**naiva** iti \| tatrākhila-lokānāṁ
nāthatvād akhila-lokānāṁ jīvatvāt tvat-sevakatvam eva vastuto bhavet \|
tad uktaṁ pādme---

> a-kāreṇocyate viṣṇuḥ śrīr u-kāreṇa kathyate \|
>
> ma-kāras tu tayor dāsaḥ pañcaviṁśaḥ prakīrtitaḥ \|\| iti \|

*pañcaviṁśo* jīvaḥ \| tatra kesāñcid asmākaṁ viprāṇāṁ tvām abhīkṣṇaṁ
sevamānānām api tvat-kartṛkaṁ pūjanam asman mano\'tiduḥkhadaṁ keṣāñcid
uddhava-vidurādīnāṁ tvāṁ sevamānānāṁ tvat-kartṛkaṁ pūjā-grahaṇaṁ
tan-mano\'tiduḥkhadam \| anyeṣāṁ paśu-tulya-saṁsāriṇāṁ tvām abhajatāṁ
tvat-kartṛka-kṛpāvalokaḥ \| anyeṣāṁ khalānāṁ jarāsandhādīnāṁ damas
tvat-kartṛkaṁ sarvam idaṁ te maitrī hitakāritvam eva yato jagataḥ
sthitir dhāraṇaṁ rakṣaṇaṁ pālanaṁ tābhyāṁ saha niḥśreyasāya
prema-bhakti-yogāya mokṣāya ca svairo\'yam avatāra iti jānīma iti
viśvanāthaḥ \|\|17\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** akhila-lokānāṁ nāthe\'pi
tvayi naivādbhutaṁ mad arhaṇādikam etad iti śeṣaḥ \| yato janeṣu tava
maitrī snehaḥ, na ca sā lokānām iva kiñcid apekṣa yety āha---vibho ! he
sarvathā paripūrṇeti \| hi heto, svairāvatāra! svecchayā vaikuṇṭha-lokād
avataraṇam, ata eva ūrugāya \| sarvalokeṣu yaśo gānaṁ yasyeti
tat-sambodhanam \| anyat tair yākhyātam \| yad vā, janeṣu mādṛśeṣu
bhakteṣu maitrī, khalānām abhaktānāṁ damo daṇḍaścety etat
akhila-loka-nāthatvāt sarvatra tulye\'pi tvayi naivādbhutam, yataḥ
samyak samīcīno\'yaṁ svairāvatāraḥ sarveṣāṁ niḥśreyasāya maṅgalāya \|
katham ? jagataḥ sthitiḥ sva-bhakta-maitryā bhakti-pravartatena
sthairyaṁ poṣaṇaṁ vā, rakṣaṇañ ca khala-damena bhakti-vighna-vināśāt,
tābhyām etat prakāra-dvayenety arthaḥ \| yathā samatvena viruddham api
tavayaṁ tvayi naivādbhutaṁ tathā dāsasya mama pramuṇā tvayārhaṇādikaṁ
viruddham api tava samyak svairatvād adbhutaṁ naiveti bhāvaḥ \|\|17\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** naivādbhutam iti
sāmānya-vivakṣayā napuṁsakatvam ekatvañ ca kiṁ tad ity apekṣāyāṁ
viśeṣa-vivakṣayāha maitrī yathārhasatkāraḥ akhila-lokanātha iti
tad-rūpatvena svatas tatra tatra tulyo\'pi tad-dvayaṁ naivādbhum ity
arthaḥ \| tatra hetuḥ, niḥśreyasāyeti \| tatra niḥśreyase
sva-bhakti-pracura-maṅgalaṁ mukti-mātraś ca tad-dvayaṁ yathāyathaṁ
dattam ity arthaḥ \| tatra tatra sāmarthye hetuḥ, vibho iti \| ata eva
he urugāya ! sarvato gīta-kīrte \|\|17\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** loke hi sevyo yadi
sevakaṁ pūjayet tadā sevakasyāmaṅgalaṁ bhavet, tvaṁ tu svatantraḥ
sva-sevakaṁ sampūjyāpi tasmāt pūjāṁ gṛhītvāpi taṁ daṇḍayitvāpi tasya
yathārhaṁ maṅgalam eva karoṣīty āha---naiveti \| akhila-lokanāthe tvayi
nādbhutam etat kiṁ tad ity ata āha---sakaleṣu janeṣu maitrī
hita-kāritvam eva \| tavākhilalokanāthatvād akhila-lokānāṁ jīvatvāt
tvat-sevakatvam eva vastuto bhavet \| yad uktaṁ pādme
praṇava-vyākhyāne---

a-kāreṇocyate viṣṇuḥ śrīr u-kāreṇa kathyate \|

ma-kāras tu tayor dāsaḥ pañcaviṁśaḥ prakīrtitaḥ \|\|iti \|

pañcaviṁśo jīvaḥ \| tatra keṣāṁcid asmākaṁ viprāṇāṁ tvām abhīkṣṇaṁ
sevamānānām api tvat-kartṛkaṁ pūjanam asman-mano'tiduḥkha-pradaṁ
keṣāṁcid anyeṣām uddhava-vidurādīnāṁ tvāṁ sevyamānānāṁ tvat-kartṛkaṁ
pūjā-grahaṇaṁ tan-mano'tiduḥkha-pradam \| anyeṣāṁ
paśu-tulya-saṁsāri-janānāṁ tvām abhajatāṁ tvat-kartṛkaḥ kṛpāvalokaḥ \|
apareṣāṁ khalānāṁ jarāsandhādīnāṁ damas tvat-kartṛkaḥ sarvam idaṁ te
maitrī hitakāritvam eva \| yato jagataḥ sthitir dhāraṇaṁ rakṣaṇaṁ
pālanaṁ tābhyāṁ saha niḥśreyasāya prema-bhakti-yogāya mokṣāya ca svairam
ayam avatāra iti jānīmaḥ \|\|17\|\|

**\...**

**\|\| 10.69.18 \|\|**

**dṛṣṭaṁ tavāṅghri-yugalaṁ janatāpavargaṁ**

**brahmādibhir hṛdi vicintyam agādha-bodhaiḥ \|**

**saṁsāra-kūpa-patitottaraṇāvalambaṁ**

**dhyāyaṁś carāmy anugṛhāṇa yathā smṛtiḥ syāt \|\|**

**śrīdhara-svāmī (bhāvārtha-dīpikā) :** yad uktaṁ prabho kiṁ karavāma ?
iti tatrāha---**dṛṣṭam** iti \| bhakta-**janatāyā** **apavarga**-rūpam
\| kiṁ ca, atidurlabhatayā **brahmādibhir** yogeśvarair api **hṛdi
vicintyam** \| kiṁ ca, **saṁsāra-kūpe patitānām uttaraṇāyāvalambam**
āśrayam \| evaṁ-bhūtaṁ **tavāṅghri-yugalaṁ** mayā **dṛṣṭam** ataḥ
kṛta-kṛtyo'smi \| tathāpi tvat-**smṛtir yathā syāt** tathā **anugṛhāṇa**
\| tatas tad **dhyāyann** eva nityaṁ **carāmi** iti \|\|18-19\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** bhagavat-praśnottaram
āha---bho mune ! kim artham āgamanaṁ ? kim atraiva tiṣṭhāsānyatra
pratiṣṭhāsa ? ity apekṣāyām āha---**dṛṣṭam** iti \| kim ity ākṣepe kṛta
ity arthaḥ \| **vicintyam** eva na tu prāpyam ity arthaḥ \| ito\'pi
viśeṣam āha---*kiṁ ca* iti \| **uttaraṇāya** upāgamanāya \| atas
tavāṅghri-darśanāt \| tatas tavānugrahāt \| tat caraṇa-dvandvam\|

nanu, tad-dhyānaṁ tava manaḥ-sādhyam eva kiṁ prārthanayā ?
tatrāha---**yathā smṛtiḥ syāt** tathā **anugṛhāṇa** iti \| tad api
tvad-anugraha-sādhyaṁ nānya-sādhyam ity arthaḥ \| yad vā, yathā ca
smṛtir mad-viṣayakaṁ kṛpānusandhānaṁ tava syāt tathānugṛhāṇety arthaḥ
\|\|18\|\|

------------------------------------------------------------------------------------------------------------

**kaivalya-dīpikā :** evaṁ bhayānaka-rasena bhajato'niṣṭa-hānir iṣṭāptiś
ca syād ity āha---**dṛṣṭam** iti \| yat **tavāṅghri-yugalaṁ dhyāyet**
smarāmīty ato'nyat kiṁ prārthanīyam astīty abhiprāyaḥ \| janānāṁ samūho
**janatā** \| tasya **apavargaṁ** kaivalyam \| brahmānandād api sutarām
abhilaṣaṇīyam ity āha---**brahmādibhir** iti \| muktānāṁ spṛhaṇīyatvam
uktvā mumukṣūṇaṁ, tadāha---**agādha-** iti \| yadyapi
mad-aṅghri-darśanaṁ parama-puruṣārtha-jātaṁ ca, tat tathāpi kiñcid
ādriyatām iti cet tatrāha---**anugṛhāṇa** iti \| **smṛter** viparilopo
mābhūd ity arthaḥ \| phala-kīrtanārtham evāsya ślokasyeha pāṭhaḥ \|
anyathā bhaya-śaṅkāyā abhāvād anarthakaḥ pāṭhaḥ syāt \|\|18\|\|
\[mu.pha. 15.28\]

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **vicintyam aṅghryor
yugalam** api vilambenaiva cintyam, **janateti** mokṣāpekṣakair eva
prītyā sevyatvam, **brahmeti** muktair apy adṛśyatvam, **saṁsāreti**
mumukṣūṇāṁ paramāpekṣatvam iti mahā-daurlabhyam uktam \| evam ātmano
bhaktatvādi-rāhityaṁ sūcayati---parama-bhaktyā dainyena
tat-tad-abhimānābhāvāt \| anyat tair yākhyātam \|

yad vā, janānāṁ bhaktānāṁ tāpasya virahajasya vargaḥ sākṣād-darśanādinā
varjanaṁ yasmāt tat \| iti bhaktaiḥ prāpyatvaṁ **carāmi** cariṣyāmy eva
\| yad vā, atra gṛhe gṛhe carāmi, yato dṛṣṭaṁ sākṣād-dṛṣṭatayā svataḥ
sadāntaḥ-parisphūrteḥ, kiṁ tu yathā kartṛkā mat-smṛtiḥ syāt tathā
**anugṛhāṇa**, sadā-vighnena tvaṁ māṁ smares tam anugrahaṁ kurv ity
arthaḥ \|\|18\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : janatā**- iti
siddha-śuddha-parijana-bhāvānāṁ paryavasāna-phala-rūpaṁ **brahmādibhir**
ity anyeṣāṁ parama-mahatām api **hṛdi** parama-rahasya-hṛd-vṛtti-viśeṣe
**vicintyaṁ** yatnātiśayena smaraṇīyaṁ \| **saṁsāra-** iti kiṁ bahunā
sarveṣām api saṁsāriṇāṁ **saṁsāra-kūpottaraṇārtham** āśraya-yogyaṁ
**tavāṅghri-yugalaṁ dṛṣṭam** \| aho mama bhāgya-mahimā iti bhāvaḥ \|
atha tādṛśasya bhāgyasya sthairyaṁ durlabhaṁ manyamānaḥ
prārthayate---**dhyāyan** iti \| **carāmi** careyam ity arthaḥ \|

nanu, tat tava manaḥ-sādhyam eva kiṁ prārthanayā ? tatrāha---**yathā
smṛtiḥ syāt**, tathā **anugṛhāṇa** iti \| tad api
tvad-anugrahaika-sādhyaṁ nānya-sādhyam ity arthaḥ \| yad vā, yathā
dhyāyaṁ carāmi, tathānugṛhāṇa yathā ca smṛtir
mad-viṣayaka-kṛpānusandhānaṁ tava syāt, tathā cānugṛhāṇety arthaḥ
\|\|18\|\|

**dṛṣṭaṁ tavāṅghri-yugalaṁ janatāpavargaṁ**

**brahmādibhir hṛdi vicintyam agādha-bodhaiḥ \|**

**saṁsāra-kūpa-patitottaraṇāvalambaṁ**

**dhyāyaṁś carāmy anugṛhāṇa yathā smṛtiḥ syāt \|\|**

---------------------------------------------------------------------------------------------------------------------

**jīva-gosvāmī (krama-sandarbhaḥ) : janatāyā** bhakta-vṛndasya
**apavargaṁ** parama-puruṣārtha-rūpaṁ \| **brahmādibhir** muktair api
**hṛdi vicintyaṁ** \| **saṁsāra-kūpa-patitānāṁ** mumukṣūṇām
**uttaraṇāvalambam** ity arthaḥ \|\|18\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** bho mahāmune ! kim
arthakam idam āgamanaṁ, kim atraiva tiṣṭhāsā anyatra vā pratiṣṭhāsety
apekṣāyām āha---dṛṣṭam iti \|\|18\|\|

**\...**

**\|\| 10.69.19 \|\|**

**tataḥ'nyad āviśad gehaṁ kṛṣṇa-patnyāḥ sa nāradaḥ \|**

**yogeśvareśvarasyāṅga yogamāyā-vivitsayā \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tato**
bhagavat-prārthanottaram \| **sa** kṛṣṇa-satkṛtaḥ \| **aṅga** iti
sambodhane \| **kṛṣṇa-patnyāḥ** krama-prāptatvāt satyabhāmāyā **geham
āviśat** **yogamāyā** paramācintya-śaktiḥ, tasyā **vivitsayā**
kārya-dvārānubhavecchayā \|\|19\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **tatas** tad-anantaram,
**anyat** śrī-rukmiṇyā gṛhād bhinnam, **kṛṣṇasya** prema-bhareṇa
cittākarṣakasya **patnyāḥ** śrī-satyabhāmāyā **geham āviśat**, **yoga**
aiśvaryam, tasya **māyā** vibhūtiḥ, tasyā **vivitsayā** tattva-jijñāsayā
\| kiṁ vā, vid lābhe sākṣād anubhavecchayā yogeśvarāṇāṁ śrī-kardamādīnām
apīśvarasyeti yoga-māyāyā asādhāraṇyaṁ sūcitam \| **aṅga** ! he rājan !
yad vā, aṅgaṁ śrī-mūrtis tasya yoga-māyā ekasyāpi bāhulye śakti-viśeṣas
tad vivitsayā \|\|19\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : tatas** tad-anantaram **anyat**
śrī-rukmiṇī-gṛhād aparaṁ **patnyāḥ** krama-prāptatvāt śrī-satyabhāmāyāḥ
**geham āviśat** \| **yogamāyā** citraṁ bataitad \[bhā.pu. 10.69.2\]
ity-ādinā tarkitā paramācintya-śaktiḥ, tasyā **vivitsayā** kārya-dvārā
anubhavecchayā \|\|19\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : anyad** ity anyasyā ity arthaḥ
\|\|19\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : vivitsayā** upalambhecchayā
\|\|19\|\|

**\...**

**\|\| 10.69.20 \|\|**

**dīvyantam akṣais tatrāpi priyayā coddhavena ca \|**

**pūjitaḥ parayā bhaktyā pratyutthānāsanādibhiḥ \|\|**

**śrīdhara-svāmī (bhāvārtha-dīpikā) : akṣair dīvyantam** ity-ādau
dadarśa iti jñātavyam \|\|20-23\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tatrāpi** tasminn api gehe
\|\|20\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** api tu **tatra** tu,
**dīvyantaṁ** bhagavantam \| yad vā, **tatrāpi** kṛṣṇaṁ dadarśa iti
śeṣaḥ \| kim vā, acaṣṭa govindam \[bhā.pu. 10.69.23\] iti
vakṣyamāṇenaivānvayaḥ \| **ca**-kārābhyāṁ devane dvayor api prādhānyam,
tena coddhavaṁ prati [proto]{.mark} tayoḥ sāmyam api dyotayati \|
**pūjito**\'sau śrī-bhagavatā \| **ādi**-śabdāt pādyādayaḥ \|\|20\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : tatrāpi** śrī-kṛṣṇaṁ dadarśa
iti śeṣaḥ \| kim vā, acaṣṭa \[bhā.pu. 10.69.23\] vakṣyamāṇenaivānvayaḥ
\| **uddhavena** ca tatra sākṣitayā sthāpitena \| **ca**-kārābhyām
devane dvayor api prādhānyaṁ bodhyate \| sākṣiṇo'pi tat-krīḍā-sāhāyyāt
**pūjito**\'sau śrī-bhagavatā \|\|20\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : tatra**
satyabhāmā-gṛhe\'**kṣaiḥ dīvyantaṁ** taṁ dadarśa \|\|20-21\|\|

**\...**

**\|\| 10.69.21-22 \|\|**

**pṛṣṭaś cāviduṣevāsau kadāyāto bhavān iti \|**

**kriyate kiṁ nu pūrṇānām apūrṇair asmad-ādibhiḥ \|\|**

**athāpi brūhi no brahman janmaitac chobhanaṁ kuru \|**

**sa tu vismita utthāya tūṣṇīm anyad agād gṛham \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : asau** nāradaḥ \|
**aviduṣeva** pūrvaṁ gṛhe nāradāgamanam ajānateva \| **pūrṇānāṁ**
viraktānāṁ yuṣmākam \| **apūrṇair** gṛhasthaiḥ \| gṛha-kṛtyānām
anantatvena pūrayitum aśaknuvadbhir ity arthaḥ \|
manuṣya-nāṭya-viḍambanam etat \|\|21\|\| yadyapi vayam anicchās tathāpy
asmat-pāvanārtham ity arthaḥ \| **sa** nāradaḥ \|\|22\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **aviduṣā**
tad-āgamanādikam ajānateva, uktaś ca **kriyata** ity-ādikam,
**asmad-ādibhir** manuṣyair yādavair īśvarair api vā, asmad iti bahutvaṁ
śrī-baladevādy-apekṣayā\| kiṁ vā,
nija-sarvaiśvarya-pūrṇatā-bodhanārthaṁ gauravāt \|\|21\|\| **brūhi**
kiñcid ādiśa, kim artham ? tad āha---**no**\'smākaṁ **janma** iti \|
**brahman** ! he sarva-veda-svarūpeti tad-yogyatoktā \|\|22\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : pṛṣṭa** iti sārdhakam \|
**aviduṣā** tad-āgamanādikam ajānateva **pṛṣṭaś** ca kiṁ tat ? **kadā**
ity-ādi **kriyata** ity-ādi ca \| iti-śabdasya **kurv** ity ante\'py
anvayāt \| **asmad** iti bahutvaṁ śrī-baladevādy-apekṣayā brūhi kiñcid
ādiśa \|\|21\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tūṣṇīṁ sthitaṁ nāradam
ativismitaṁ praty āha---**athāpi** iti \|\|22\|\|

**\...**

**\|\| 10.69.23 \|\|**

**tatrāpy acaṣṭa govindaṁ lālayantaṁ sutān śiśūn \|**

**tato'nyasmin gṛhe'paśyan majjanāya kṛtodyamam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : tatrāpy** anya-gṛhe\'pi \|
**acaṣṭa** **apaśyad** iti sarvatrāgre\'pi jñeyam \| atraikasya
kṛṣṇa-vapūṣo yathā bahūn prakāśān abhimāna-bheda-kriyā-bheda-sahitān
apaśyat, tathaiva ekeṣām evoddhavādi-vapuṣām api bahūn prakāśān \| kiṁ
kasmin kṣaṇe mano-vegena pratyekaṁ ṣoḍaśa-sahasra-gṛhān gato muniḥ
pṛthak pṛthak kāla-bhedān kriyā-bhedāṁś cāpaśyad ity ata
eka-kṣaṇa-madhyam eva ṣaṣṭhi-ghaṭikaṁ kālaṁ pṛthak pṛthak sthale
prātar-ādi-sva-bhāgāṁs tad-ucita-kriyā-bheda-sahitān prakāśayan prāviśad
ity ataḥ prātar-ādi-kālānāṁ ṣaṣṭi-ghaṭikānāṁ kriyāṇām api
sarva-kālavatitvaṁ munir jñātavān iti jñeyam \| **majjanāya** iti
prātaḥ-samayo vyañjitaḥ \| tataḥ suta-lālana-para-darśanānantaram
\|\|23\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **acaṣṭa** apaśyat,
**govindaṁ** nijāśeṣaśvarya-prakaṭanāya pṛthivyām avatīrṇaṁ
sākṣād-bhagavantaṁ **tatrāpi** tathāgre sarvatrāpi pūrvavac
chrī-bhagavatā tasya pūjana-praśnādikam api jñeyam, sarvatraiva
sad-dharma-pradarśanāt \| yad vā, mahāścarya-pradarśanena suvismitasya
didṛkṣodrekeṇa paribhramato viśrāmābhāvenātithyādy-anapekṣayā vā tat tan
na siddham iti boddhavyam \| **majjanāya** mādhyāhnika-sthānāya
\|\|23\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : acaṣṭa apaśyat** **govindaṁ**
tādṛśa-līlā-kautukāya pṛthvyām avatīrṇaṁ sākṣād-bhagavantaṁ **tatrāpi**
tathāgre sarvato'pi tasya pūrvavat pūjādikaṁ jñeyaṁ pūrvatra
tatrāpīty-ādi-śabda-svārasyāt ity artha-dharma-kāmeṣv ity atra tathaiva
vyākhyāsyamānatvāc ca \| \"śiśūn sutān\" iti \"sutān śiśun\" iti vā
pāṭhaḥ \|\|22\|\| **tata** iti sārdha-trayodaśakam \| tatra tasya rātrāv
āgamane'pi yogīndratvān manojavatve'pi
vakṣyamāṇa-nānā-samaya-līlā-darśanaṁ yoga-māyā-vilāsenaiva yugapat
samaya-vaicitryāt anyathā tasya vismaya eva na syāt, tatra **majjanāya**
snānāyeti prātar-līlā \|\|23\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : tatrāpy** **acaṣṭa** apaśyad
iti tatraiva gṛheṣu prāyaḥ kṛṣṇa-kartṛka-pūjā-stūty-ādikaṁ jñeyam
**apaśyad** ity eva kriyā ataḥ pareṣv api sārdha-caturdaśa-ślokeṣv
anuvartanīyā \| atraikasya kṛṣṇa-vapūṣo yathā bahūn prakāśān
abhimāna-bheda-kriyā-bheda-sahitān apaśyat ekeṣām evoddhavādi-vapuṣām
api bahun prakāśān \| kiṁ ca, ekasminn eva kṣaṇe mano-vegena
pratyeka-ṣoḍaśa-sahasra-gṛhān gato muniḥ pṛthak pṛthak kāla-bhedān
kriyā-bhedāṁś cāpaśyad ity ata eka-kṣaṇa-madhyam eva ṣaṣṭi-ghaṭikaṁ
kālaṁ pṛthak pṛathak sthale prātar-ādi-sva-bhāgāṁs
tad-ucita-kriyā-bheda-sahitān prakāśayan prāviśad ity ataḥ
prātar-ādi-kālānām api ṣaṣṭi-ghaṭikānāṁ kriyāṇām api
sarva-kāla-vartitvaṁ [munitivān]{.mark} iti jñeyaṁ \| **majjanāya** iti
prātaḥ samayo vyañjitaḥ \|\|23\|\|

**\...**

**\|\| 10.69.24 \|\|**

**juhvantaṁ ca vitānāgnīn yajantaṁ pañcabhir makhaiḥ \|**

**bhojayantaṁ dvijān kvāpi bhuñjānam avaśeṣitam \|\|**

**śrīdhara-svāmī (bhāvārtha-dīpikā) : vitānāgnīn** āhavanīyādīn
agni-hotreṇa **pañcabhir makhair** mahā-yajñair **yajantam**
\|\|24-31\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : juhvantaṁ** homaṁ kurvantam
iti pūrvāhnaḥ \| **pañcabhiḥ** pāṭha-homātithy-arcana-tarpaṇa-balibhir
**yajantam** iti madhyāhnaḥ \| **kvāpi** gṛhe brāhmaṇa-bhojanād
avaśiṣṭam annaṁ bhuñjānam ity aparāhnaḥ \|\|24\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** pāṭho, homaś ca,
atithīnāṁ saparyā, tarpaṇam, baliḥ, etaiḥ **pañcabhir** mahā-yajñair
**juhvantam** ity-ādeḥ [kvaṇilyanena]{.mark} evānvayaḥ \| yajanāder
mādhyāhnika-kṛtyasyaiva tatra tatra dṛśyamānatvāt \| evaṁ tasya
madhyāhna evāgamanam \| kiṁ vā, śrī-kṛṣṇa-sambhāṣaṇādinā tatra madhyāhno
vṛtta iti jñeyam \|\|24\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** pāṭho homaś cātithīnāṁ
saparyā tarpaṇaṁ baliḥ[^19] etaiḥ **pañcabhiḥ** mahā-yajñair
**yajantam** **avaśeṣitam** avaśiṣṭaṁ **bhuñjānam** ity antaṁ
madhyāhnasya \|\|24\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kvacid
vitānāgnīlāhvanīyādīn agni-hotreṇa **juhvantam** iti pūrvāhnaḥ kāpi
**pañcabhir makhair** iti \| pāṭho homaś cātithīnāṁ saparyā tarpaṇaṁ
baliḥ iti pañca-mahā-yajñaiḥ **yajantam** iti madhyāhnaḥ \|
**bhojayantaṁ bhuñjānam** ity aparāhnaḥ \|\|24\|\|

**\...**

**\|\| 10.69.25 \|\|**

**kvāpi sandhyām upāsīnaṁ japantaṁ brahma vāg-yatam \|**

**ekatra cāsi-carmābhyāṁ carantam asi-vartmasu \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : brahma** gāyatrī,
gāyatrī-jape sarva-veda-japasyāntarbhūtatvāt, gāyatrī paramaṁ brahma iti
smṛter iti sāyāhnaḥ \| **ekatra** ekasmin gṛhe \| **asi-vartmasu**
kaukṣeyaka-parivartanāvartanodvartanādi-mārgeṣu **carantaṁ** śiṣyān
śikṣayantam iti punaḥ prātaḥ \|\|25\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **sandhyāṁ** mādhyāhnikīm
eva \| yad vā, sāyantanīm, paramaiśvarya-prākaṭyāt sarvaṁ samañjasam,
**brahma** gāyatrīm, **vāg-yataṁ** kṛta-maunam, **asi-vartmasu**
khaḍga-vidyā-śikṣā-gatiṣu \|\|25\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : kvāpi** keṣucit **sandhyām
upāsīnaṁ** **brahma** gāyatrī **vāg-yataṁ** vāco yataṁ yamanaṁ yatra
tat-kṛta-maunaṁ yathā syād ity arthaḥ \| iti kāla-trayasyaiva
**asi-vartmasu** khaḍga-vidyā-śikṣā-gatiṣu \|\|25\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : sandhyām upāsīnam** iti
sāyāhnaḥ \| **asi-carmabhyām** iti punaḥ prātaḥ \|\|25\|\|

**\...**

**\|\| 10.69.26 \|\|**

**aśvair gajai rathaiḥ kvāpi vicarantaṁ gadāgrajam \|**

**kvacic chayānaṁ paryaṅke stūyamānaṁ ca vandibhiḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : aśvair gajair** iti pūnar
madhyāhnaḥ \| **kvacic** **chayānam** iti rātri-śeṣaḥ \|\|26\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **kvāpi** gṛhe
**aśvādibhir** **vi**vidhatayā **carantam** iti tad-aṅganādeḥ
suvistīrṇatayā \| kiṁ vā, tasya bahiḥ-pradeśopavanādiṣu jñeyam \| evam
agre\'pi \| **kvacid** ekasminn eva gṛhe **aśvair vicarantaṁ** tad anu
**gajais** tad-anantaraṁ **rathair** iti \| yad vā, kvacid aśvaiḥ,
kvacid gajaiḥ, kvacid rathair iti jñeyam \| **gadāgraja** iti
tat-sahitam iti bhāvaḥ \| **paryaṅke** **śayānam** iti
madhyāhna-bhojanānantaram eva \| kiṁ vā, rātri-śeṣe \| ata eva
**vandibhiḥ** **stūyamānam**, ādi-śabdād virudādayaḥ, **ca**-kārāc
chrī-baladevādibhiś ca \|\|26\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : kvāpi** keṣucit sthāneṣu
**aśvādibhir** **vi**vidhatayā **carantam** iti prāyaḥ pūrvāhnasya \|
**gadāgrajam** iti tat-sahitam iti bhāvaḥ \| **paryaṅke śayānam** iti
rātri-śeṣasya **vandibhiḥ stūyamānatvāt** \|\|26\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : aśvair gajair** iti punar
madhyāhnaḥ **kvacic chayānam** iti rātri-śeṣaḥ \|\|26\|\|

**\...**

**\|\| 10.69.27 \|\|**

**mantrayantaṁ ca kasmiṁścin mantribhiś coddhavādibhiḥ \|**

**jala-krīḍā-rataṁ kvāpi vāra-mukhyābalāvṛtam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : mantrayantam** iti pradoṣaḥ
\| **jala-krīḍā** ity aparāhnaḥ \| **vāre** dvāre **mukhaṁ**
gatāgata-puruṣa-nirīkṣaṇārthaṁ yāsāṁ tā **vāra-mukhyāḥ** tāś ca tā
**abalāś** ceti vāra-mukhyābalāḥ tābhir **āvṛtaḥ** \| mukham eva mukhyaṁ
svārthe yat \| vāro dvāre hare kubja-vṛkṣe sūryādi-vāsare \|
samūhe\'vasare kṣaṇe iti vāratāntaviḥ \|\|27\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** evam uddhavādīnām api
pratigṛhaṁ sthitir uddiṣṭā, **vāra-mukhyābalāvṛtaṁ** vāramukhyā veśyā
śreṣṭhāḥ, abalā mahiṣyāḥ, tābhir āvṛtam \|\|27\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** ādi-śabdād vikadbrādibhi
cakārāc-chrī-baladevādibhiś ca evam uddhavādīnām api pratigṛhaṁ sthitir
uddiṣṭā vāra-mukhyābalāvṛtaṁ vāra-mukhyā veśyā-śreṣṭāḥ abalā mahiṣyādyāḥ
tābhir āvṛtam \|\|27\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : mantrayantaṁ** ceti
pradoṣaḥ \| **jala-krīḍā-ratam** ity aparāhnaḥ \|\|27\|\|

**\...**

**\|\| 10.69.28 \|\|**

**kutracid dvija-mukhyebhyo dadataṁ gāḥ svalaṅkṛtāḥ \|**

**itihāsa-purāṇāni śṛṇvantaṁ maṅgalāni ca \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : dvija-mukhyebhya** ity-ukteḥ
kṣatriyādīnāṁ dāna-svīkārānadhikāra ukta iti pūrvāhnaḥ \| **co**\'tra
pāda-pūraṇe \| **maṅgalāni** iti purāṇetihāsa-viśeṣaṇam \|

> itihāsa-purāṇānāṁ śravaṇaṁ maṅgalaṁ param \|
>
> gīyate sarvathaiteṣu maṅgalāyatano hariḥ \|\| iti nāradīye \|

atrāparāhnaḥ \| itihāsa-purāṇābhyāṁ ṣaṣṭha-saptamakau nayet iti smṛteḥ
\|\|28\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **suṣṭhv alaṅkṛtāḥ**
sauvarṇa-śṛṅgādibhiḥ, itihāsā bhāratāvayā, maṅgalāni śānti-sūktāni
puṣya-gītādīni vā \|\|28\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : suṣṭhu alaṅkṛtāḥ**
sauvarṇa-śṛṅgādibhiḥ iti prāyo madhyāhnasya **maṅgalāni** śānti-sūktāni
puṇya-gītādīnīti vā prāyo\'parāhnasya \| itihāsa-purāṇābhyāṁ
ṣaṣṭa-saptamakau nayed iti vidhānāt \|\|28\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** gāḥ dadatam iti pūrvāhnaḥ
itihāsety aparāhnaḥ \| itihāsa-purāṇābhyāṁ ṣaṣṭha-saptamakau nayed iti
smṛteḥ \|\|28\|\|

**\...**

**\|\| 10.69.29 \|\|**

**hasantaṁ hāsa-kathayā kadācit priyayā gṛhe \|**

**kvāpi dharmaṁ sevamānam artha-kāmau ca kutracit \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : kadācit** raty-avasare, iti
niśīthaḥ \| **kvāpi** **dharmam** ity-ādinā dina-rātrī \|\|29\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **kadācit** suguhyayā
lokottarayā vā **priyayā** nijeṣṭayā **hāsa-kathayā, priyayā** saheti
vā, gṛhe kasmiṁścid **dharmaṁ sevamānaṁ** bhaktyā anutiṣṭhantaṁ
**kāmaṁ** sevamānam upabhuñjānam, **arthaṁ** sevamānaṁ sādhayantam
\|\|29\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : gṛhe** kasmiṁścit **dharmaṁ**
sevamānaṁ bhaktyānutiṣṭhantaṁ, **kāmaṁ** sevamānam upabhuñjānam,
**arthaṁ** sevamānaṁ sādhayantam \|\|29\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : hāsya-kathayā** iti
niśītha-samayaḥ \| **dharmam artha-kāmāv** iti dina-rātrī \|\|29\|\|

**\...**

**\|\| 10.69.30 \|\|**

**dhyāyantam ekam āsīnaṁ**[^20] **puruṣaṁ prakṛteḥ param \|**

**śuśrūṣantaṁ gurūn kvāpi kāmair bhogaiḥ saparyayā \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : gurūn** ācāryādīn \| atra
toṣiṇī---trivarga-parāṇāṁ līlām uktvā mokṣa-parāṁ tām
āha---**dhyāyantam** iti \| manuṣya-ceṣṭānukaraṇa-līlā-mātratvān na
vaiṣṇava-siddhānta-hānir iti tayor āvaśyaka-mukhya-līlām āha---**gurūñ**
chrī-sāndīpani-garga-vasudevādīn \| kāmādibhiḥ **kāmā**
abhīṣṭa-padārthā, **bhogā** upabhogārha-padārthāḥ \| **saparyā**
paricaryā, deva-**śuśruṣā** tv agre vakṣyate, iti madhyāhnādiḥ
\|\|30\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tri-varga-paratām uktvā
mokṣa-paratām āha---**dhyāyantam** iti \| **ātmānaṁ** nija-śrī-vigraham,
**puruṣaṁ** manuṣyākāram, **prakṛteḥ paraṁ** sac-cid-ānanda-ghanam ity
arthaḥ \| iti tasya dhyānaika-śubhāśrayatvena samādhi-hetutoktā \| yad
vā, **ātmānam** ātma-svarūpaṁ **prakṛteḥ** **paraṁ** **puruṣam** \|
bhakti-paratām āha---**śuśraṣantam** iti \| ātmānam eva
śrī-śālagrāmādibhiḥ śuśrayantaṁ ca śuśrūṣamāṇaṁ pūjayantaṁ **gurūṁś** ca
sāndīpani-garga-vasudevādīn, tair eva śuśrūṣantam \| **kāmā**
nṛtya-gītādayaḥ, **bhogā** upabhogārha-dravyāṇi, **saparyā** paricaryā
guruṣu ca kāmādayo yathā-yatham ūhyāḥ, kāmādīnāṁ yathottaraṁ
śuśrūṣaṇa-sādhanatve śraiṣṭhyam \|\|30\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ tri-varga-paratā-līlām
uktvā mokṣa-paratā-līlām āha---**dhyāyantam** iti \|
manuṣya-ceṣṭānukaraṇa-līlāmātratvān na vaiṣṇava-siddhānta-hānir iti
bhāvaḥ \| tayor āvaśyaka-mukhyāṅga-līlām āha---**gurūn**
śrī-sāndīpani-garga-vasudevādīn kāmādibhiḥ **śuśruṣantaṁ** \| **kāmāḥ**
abhīṣṭa-padārthāḥ **bhogā** upabhogārha-padārthāḥ **saparyā** paricaryā
deva-śuśruṣayā tv agre vakṣyata iti madhyāhnādeḥ \| evam uttaratrāpi
samayā unneyāḥ \|\|30\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : dhyāyantam** iti
brāhma-muhūrtaḥ \|\|30-31\|\|

**\...**

**\|\| 10.69.31 \|\|**

**kurvantaṁ vigrahaṁ kaiścit sandhiṁ cānyatra keśavam \|**

**kutrāpi saha rāmeṇa cintayantaṁ satāṁ śivam \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : kurvataṁ** kartūm icchantam
ārabhamāṇaṁ vā **keśavaṁ** tatra tatra brahmeśayor api mohanād
vyaktī-kṛta-tan-nānārtham \| **satāṁ** pāṇḍavādīnām \| katham eṣāṁ
**śivaṁ** syād iti **cintayantam** \|\|31\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **kurvantaṁ** kartum
icchantam ārabhamāṇaṁ vā, **ca** api, **keśavaṁ** sākṣāt parameśvaram
api, **kaiścid** ity anena anyaiś cety anena ca
tat-tat-pṛthag-gṛha-dvaye jñeyam \| kiṁ vā, **kutrāpi** iti
pareṇaivānvayād ekasmin sarvaṁ \| tataś ca **rāmeṇa saha** ity asya
pūrveṇāpy anvayaḥ \|\|31\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : kurvantaṁ** kartum icchantam
ārabhamāṇaṁ vā **keśavaṁ** tatra tatra brahmeśayor api mohanād
vyaktī-kṛta-tan-nāmārthaṁ **kaiścid** ity anena anyaiś cety anena ca
tat-tat-pṛthag-gṛha-dvaye jñeyam \| \"anyatra\" iti kvacit pāṭhaḥ \|
**satāṁ** pāṇḍavādīnāṁ **śivaṁ** kathaṁ syād iti vicārayantam ity arthaḥ
\|\|31\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ),
viśvanātha-cakravartī (sārārtha-darśiṇī) :** *na vyākhyātam.*

**\...**

**\|\| 10.69.32-33 \|\|**

**putrāṇāṁ duhitṝṇāṁ ca kāle vidhy-upayāpanam \|**

**dārair varais tad-sadṛśaiḥ kalpayantaṁ vibhūtibhiḥ \|\|**

**prasthāpanopanayanair apatyānāṁ mahotsavān \|**

**vīkṣya yogeśvareśasya yeṣāṁ lokā visismire \|\|**

**śrīdhara-svāmī (bhāvārtha-dīpikā) : kāle** tat-tat-samaye **vidhinā
upayāpanaṁ** prāpaṇaṁ vivāham ity arthaḥ \| **kalpayantaṁ** ghaṭayantam
\| **vibhūtibhir** vibhavaiḥ \|\|32\|\| **prasthāpanaṁ**
duhitṛ-jāmātrādīnāṁ sva-gṛhāt tat tad gṛhaṁ prati nayanam \|
**upānayanaṁ** tat-tad-gṛhāt punar ānayanam \| tair mahotsavān
**kalpayantam** \| **yogeśvareśasya** teṣām **apatyānāṁ** **mahotsavān
vīkṣya lokāḥ** sarve **visismire** vismayaṁ cakruḥ \| tathābhūtān
**kalpayantam** \|\|33\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** *ity artha*
iti---upayāpyate prāpyate vara-kanyābhyāṁ śvaśura-gṛhaṁ yatra tad
**upayāpanam** iti niruktaḥ \| **vibhūtibhir** bahu-sambhāraiḥ vibhūtir
vibhavo vasu iti nāma-mālā \|\|32\|\| *tathā-bhūtān* vismaya-janakān \|
**yogeśvarāḥ** sanakādyās teṣāṁ prabhor vaikuṇṭha-nāthasya **lokā**
garuḍādayo\'pi **visismire** \|\|33\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tat-sadṛśaiḥ
putra-sadṛśair **dāraiḥ** **putrāṇām**, duhitṛ-sadṛśair varair
**duhitṝṇām**, **vibhūtibhiḥ** kṛtvā, asya pareṇāpy anvayā \| tatra
kvacit kvacid gṛhe putrāṇām, kvacit kvacic ca duhitṝṇām iti vivecanīyama
\| evam agre\'pi \| kiṁ vā, pūrvavat kāpīty-āder aprayogeṇa
[kanyāpīti]{.mark} purveṇānvayāt rāmeṇa saha tat tat sarvam ekasminn eva
gṛhe jñeyam \| pati-gṛhaṁ duhitur ekatve\'pi duhitṝṇām iti bahutvaṁ
bhrātṛ-putrādīnāṁ kanyāpekṣa yā agre ca bahutvaṁ tat-tad-bāhulyāt \|
lokā visismire, lokātītatvāt, tat kutaḥ ? yogeśvarāṇām īśasya \| anyat
tair vyākhyātam \|

yad vā, vibhūtibhiḥ saha upānayanaṁ putra-snuṣādīnāṁ śvaśurādi-gṛhāt
sva-samīpe ānayanam, **yogeśvareśasya** śrī-sanakādi-prabhoḥ
śrī-vaikuṇṭha-nāthasya lokāḥ śrī-garuḍādayaḥ sevakā yeṣāṁ mahotsavānāṁ
tān prati visiṣmire, vaikuṇṭhe\'pi tad abhāvāt \|\|32-33\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** kulaka-madhya eva
**putrāṇām** iti yugmakam \| tat-sadṛśaiḥ putra-sadṛśair **dāraiḥ**
putrāṇāṁ duhitṛ-sadṛśair **varair duhitṛṇāṁ** **vibhūtibhiḥ** kṛtvā asya
pareṇānvayaḥ \| tatra keṣucid gṛheṣu putrāṇāṁ keṣucid gṛheṣu duhitṝṇām
iti jñeyam \|\|32\|\| evam agre'pi **lokāḥ visismire** lokātītatvāt \|
tat kutaḥ ? **yogeśvarāṇām īśasya** \| yad vā, yogeśvarasya
sanakādi-prabhoḥ śrī-vaikuṇṭha-nāthasya lokāḥ śrī-garuḍādayo'pi
visismire \|\|33\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : vidhinā upayāpanaṁ**
prāpaṇaṁ vivāham ity arthaḥ \| **kalpayantaṁ** kārayantaṁ
**vibhūtibhir** bahu-sambhāraiḥ \| vārṣikotsava-samāptau prasthāpanaṁ
duhitṛ-jāmātrādīnāṁ sva-gṛhāt tad-gṛha-prāpaṇaṁ utsavārambhe
**upanayanaṁ** tad-gṛhāt punar ānayanaṁ tair **mahotsavān**
**kalpayantam** \| **yogeśvarasya** kṛṣṇasya yeṣām apatyānāṁ mahotsavān
**vīkṣya** **lokāḥ** vismayaṁ prāpuḥ \|\|32-33\|\|

**\...**

**\|\| 10.69.34 \|\|**

**yajantaṁ sakalān**[^21] **devān kvāpi kratubhir ūrjitaiḥ \|**

**pūrtayantaṁ kvacid dharmaṁ kūrpārāma-maṭhādibhiḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** pūrtaṁ karotīti
**pūrtayati**, tataḥ śatṛ-pratyayaḥ \| **dharmaṁ** dharma-svarūpam api
loka-saṅgrahāya tathā carantam ity arthaḥ \| dharmaṁ pūrtayantaṁ
pūrayantam \| pūrta karmaṇi pūraṇe iti nirukti-kośāt \| svasya kalāḥ
pratimādi-rūpān sākṣāc-chrī-viṣṇv-ādi-rūpāṁś ca **kratubhir**
arcanātmakair homātmakair vā \| ālayā devādi-gṛhāṇi taiḥ \| pūrtatayā
sampādayantam \|\
\[*ataḥ paraṁ viśvanāthasya vyākhyā uddhṛtā\]* \|\|34\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **svasya kalā**
vibhūti-rūpān **yajantam** \| yad vā, **sva-kalā** api **devān**
indrādīn śrī-viṣṇvādīn vā **ūrjitaiḥ** samṛddhaiḥ, **pūrtayantaṁ**
pūrtākhyaṁ dharmam ācarantam, ālayā devādi-gṛhāṇi, kūpādīnāṁ yathottaraṁ
śraiṣṭhayam \| ādi-śabdād vāpī-taḍāgādayaḥ \|\|34\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** svasya kalāḥ pratimādi-rūpān
sākṣāc-chrī-viṣṇvādi-rūpāṁś ca kratubhir arcanātmakair homātmakaiś ca
ūrjitaiḥ samṛddhaiḥ **pūrtayantaṁ** [pūrtākhyitayā]{.mark} sampādayantam
ālayā devādi-gṛhāṇi \|\|34\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kvacid devān **yajantām**
iti caitrādau cāturmāse vā puṇya-kāle \| kvacid yugādy-ādau
**pūrtayantaṁ** pūrtatayā sampādayantam \|\|34\|\|

**\...**

**\|\| 10.69.35 \|\|**

**carantaṁ mṛgayāṁ kvāpi hayam āruhya saindhavam \|**

**ghnantaṁ tatra paśūn medhyān parītaṁ yadu-puṅgavaiḥ \|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : saindhavaṁ**
sindhu-deśodbhavam \| tato **mṛgayāmāsa medhyān** yajñiyān \|\|35\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **saindhavaṁ**
sindhu-deśodbhavam \| druta-gatitvādinā tasyaiva mṛgayāṁ yogyatvāt \|
tatas tasyā mṛgayāyā hetoḥ \| **medhyān** iti yajñārtham iti bodhayati
\| **yadu-puṅgavair** uddhavādibhiḥ sātyaky-ādibhir vā, **parītaṁ**
veṣṭitam \|\|35\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : saindhavaṁ** sindhu-deśodbhavam
\| druta-gatitvāya tatas tatra **medhyān** yajñārtham iti bodhayati \|
**yadu-puṅgavaiḥ** sātyaky-ādibhiḥ \|\|35\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : carantam** iti
**saindhavaṁ** sindhu-deśodbhavam \|\|35\|\|

**\...**

**\|\| 10.69.36 \|\|**

**avyakta-liṅgaṁ prakṛtiṣv antaḥ-pura-gṛhādiṣu \|**

**kvacic carantaṁ yogeśaṁ tat-tad-bhāva-bubhutsayā \|\|**

**śrīdhara-svāmī (bhāvārtha-dīpikā) : avyakta-liṅgaṁ** veṣāntareṇa
cchannam \|\|36\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : prakṛtiṣu** rājyāṅgeṣu \|
**tasya tasya** prakṛty-āder **bhāvasya** abhiprāyasya **jijñāsayā** \|
ete dharma-parās tad-dhīnā ete jñātum icchayety arthaḥ \| yad vā,
prakṛtiṣv antaḥpurādiṣu satra-tyajanābhiprāyaṁ jñātum **avyakta-liṅgaṁ**
veṣāntareṇācchannaṁ **yogeśaṁ** sarvajñam api prema-mayyā līlā-śaktyaiva
sarvajñatā-śakter ācchādanād iti bhāvaḥ \|\|36\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **prakṛtiṣv** amātyeṣu,
**avyakta-liṅgaṁ yogeśaṁ** sarvajñam api tāsāṁ tāsāṁ teṣāṁ teṣāṁ
prakṛtīnāṁ **bhāvo**\'bhiprāyas tad-bubhutsayā, teṣām eva
**antaḥ-purādiṣu** **carantaṁ** bhramantam \| **ādi**-śabdāt
sabhā-catvarādayaḥ \| yad vā, yasyāntaḥpurādiṣu carantaṁ cara-rūpeṇa
vartamānas tāsāṁ tāsāṁ mahiṣīṇāṁ prema-vilāsādi-rūpasya **bhāvasya
bubhutsayā** didṛkṣayetyā[gahi]{.mark}-dharmāpekṣayā śrī-bhagavatas
tat-tad-akhila-karmaṇāṁ prāya ekasminn eva gṛhe sambhave\'pi
gṛha-bhedena karma [hi]{.mark} bhedoktiḥ śrī-nāradaṁ prati
tad-vaicitrī-darśanārtham, tatra tatra tasyāgamanād iti \| evam
aṣṭottara-śatādhika-ṣoḍaśa-sahasreṣv eva gṛheṣu paribhramann dadarśa \|
tasya ca vistareṇa kathanaṁ bahu-dina-sādhyam iti na vivṛtoktam iti
jñeyam \| yad vā, sarvāsu jyeṣṭhāyāḥ śrī-rukmiṇyāḥ priyatamāyāś ca
śrī-satyabhāmāyā iti gṛha-dvaye dṛṣṭvā paścād anyāsāṁ
jāmbavatī-prabhṛtīnāṁ tāvad gṛheṣu dṛṣṭvā kautukodrekeṇa mahā-mugdho
darśanān nivṛtta iti jñeyam \|\|36\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : prakṛtiṣu** amātyeṣu
nij**āntaḥpurādiṣu** ca **avyakta-liṅgam** ākārāntareṇa ācchannaṁ yato
**yogeśaṁ** sarvajñam apīty ubhayatrāpy upodbalakaṁ līlecchayā kasyāś
cic-chakteḥ prakaṭanāt kasyāś citti-rodhānāc ca prakṛtīnām
antaḥpura-sthādīnāñ ca **bhāvo**\'bhiprāyaḥ tasya **bubhutsayā** \| evam
anyatrāpi dṛṣṭaṁ, kiṁ tu vistāra-śaṅkayā na sarvam uktam iti \| yad vā,
śrī-nārada eva mugdhas tad-anveṣaṇān nivṛtta iti jñeyam \|\|36\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : prakṛtiṣu** amātya-pureṣu
**nijāntaḥ-purādiṣu** ca \| **tat-tad-bhāva-bubhutsayā**
tatratya-janānām abhiprāyān jñātum **avyakta-liṅgaṁ**
veṣāntareṇācchannaṁ **yogeśaṁ** sarvajñam apīti prema-mayyā
līlā-śaktyaiva sarvajñatā-śakter ācchādanād iti bhāvaḥ \|\|36\|\|

**\...**

**\|\| 10.69.37 \|\|**

**athovāca hṛṣīkeśaṁ nāradaḥ prahasann iva \|**

**yoga-māyodayaṁ vīkṣya mānuṣīm īyuṣo ratim**[^22] **\|\|**

**śrīdhara-svāmī (bhāvārtha-dīpikā) :** *na vyākhyātam.*

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : atha**
ananta-līlā-darśanānantaram \| **ratiṁ** krīḍām \| iva-padam
āścaryābhāvam āha \| ātma-māyām antardhāya ko'nv artho durghaṭo
bhavatīty uktatvāt \| **prahasann iva** iti---sarvajñatve'pi
bubhutsā-dṛṣṭyā prahāsaḥ \| ivety āścarya-dṛṣṭyā
saṅkocāt-tat-sambaraṇa-mudrā ca \|\|37\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : mānuṣīṁ ratim**
**īyuṣaḥ** \| manuṣāṇām imāṁ mānuṣīṁ manuṣya-kartṛkāṁ **ratiṁ**
svīkurvataḥ \|\|37\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **atha** paścād iti
mahā-kautuka-vivaśatayā sadyo vaktum aśakteḥ \| **uvāca** tasminn
evāntye gṛhe **prahasan** sahaja-mukha-prasādāt smayamāna iva \| yad vā,
praharṣa-vaivaśyena dhairyāpagamāt prakarṣeṇa ucca-svarādinā hasan \|
**iva** iti lokoktiḥ \| **hṛṣīkeśaṁ** sarvendriya-pravartakam iti tasya
vaivaśya-nivṛtty-artham antaryāmi-rūpeṇa śrī-bhagavataiva tatra
pravartita iti bhāvaḥ \| evam antaryāmitayā bahudhā jīvānāṁ pravartanena
hṛdi hṛdi sadā krīḍato\'pi tasya **mānuṣīṁ ratiṁ** krīḍām **īyuṣaḥ**
prāptasya, ata eva **yoga-māyāyā udayam** utkarṣaṁ **vīkṣya** sākṣād
anubhūya \|\|37\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : uvāca** tasminn evānye gehe
**hṛṣīkeśam** iti yac ca tena dṛṣṭa-mahaiśvaryeṇa saṅkocāvyaktam atra
noktaṁ, tad api svayaṁ jñātam iti vyaktībhāvitvād ucita-pada-nyāsaḥ \|
**iva** iti saṅkocāt prahāsasya saṁvaraṇa-mudrām api bodhayati \|
prahāse hetuḥ---**mānuṣīṁ ratim** **īyuṣo** manuṣya-krīḍāviṣṭasyaiva
**yoga-māyodayaṁ** tad-ānukūlyenaivācintya-śaktyāvirbhāvaṁ tatrāpy
ācchanna-veṣatvādikaṁ **vīkṣya** iti \|\|37\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : mānuṣīm** api **ratiṁ** krīḍām
**īyuṣaḥ** prāptasya \| **yogamāyā**-nāmācintyānāṁ svarūpa-śaktīnām
**udayam** iti kautuka-viśeṣo darśitaḥ \|\|37\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : prahasann** **iva** iti
sarvajñatve'pi bubhūtsā-dṛṣṭyā prahāsaḥ \| ivety aiśvarya-dṛṣṭyā
saṅkocāt tat-saṁvaraṇa-mudrā ca \| **mānuṣīṁ ratim īyuṣaḥ**
svīya-manuṣya-krīḍāviṣṭasyāpi **yoga-māyodayaṁ** **vīkṣya** iti vismayo
vyañjitaḥ \|\|37\|\|

**\...**

**\|\| 10.69.38 \|\|**

**vidāma yoga-māyās te durdarśā api māyinām**[^23] **\|**

**yogeśvarātman nirbhātā bhavat-pāda-niṣevayā \|\|**

**śrīdhara-svāmī (bhāvārtha-dīpikā) :** he **yogeśvara** ! **ātman**
ātmani mama manasi tava svarūpe vā **nirbhātāḥ** pratītās tava
**yoga-māyāḥ** kevalaṁ **vidāma** vidmaḥ, na tu tvat-paramārtham iti
bhāvaḥ \|\|38\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : durdarśānāṁ** manasy api
bhānaṁ na sambhavatīty arucy āha---sa vety-ādi \| *iti bhāva*
iti---anantatvān māyāyā ity āśayaḥ \| **vidāma** vedāma \| sākṣād
anubhavituṁ prārthayāmeti prārthanāyāṁ loṭ \|

nanu, yuṣmad-vidhaiḥ sarvajñaiḥ kiṁ durdarśaṁ ? tatrāha---**yogināṁ**
yogibhī rudrādibhir api **durdarśā** draṣṭum aśakyā \| kuto\'nubhavituṁ
kuto\'ntarāṁ kartum iti bhāvaḥ \| he **yogeśvara** ! **ātman** ātmani
tvayy eva **nirbhātā** api **bhavat-pāda-niṣevayā** **vidāma** iti
viśvanāthaḥ \|\|38\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : vidāma** ity-ādi \|
**tava yogamāyā vidāma yoginām api durdarśāḥ** durjñeyāḥ, na tu
bhaktānām asmākam ity arthaḥ \| yoginām api durdarśatayā kathaṁ yūyaṁ
jñātavantaḥ ? ity āha---tat-**pāda**-padma-**niṣevayā** iti
\|\|38-40\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** yogaḥ samādhir
brahma-prāptir vā \| tadvatām api **durdarśā** durjñeyāḥ, **ātman
nirbhātā** iti tāsāṁ nityatvādikam abhipretam \| tatra hetuḥ---**yogaś**
cic-chaktiḥ, tad-**īśvara** iti tvac-chakti-viśeṣād ity arthaḥ \|
**bhavataḥ pādayor** **ni**tarāṁ **sevayā** **vidāmo** vayam, bahutvaṁ
bhakta-vargāpekṣayā, taj-jñānena ātmano bahu-mānād vā \| anyat tair
vyākhyātam \|

yad vā, **yogināṁ** yoga-sādhakānāṁ **durdaśā** jñātum apy aśakyāḥ,
**yogeśvarāṇāṁ** siddha-yogānām **ātmani** manasy eva **nirbhātā** api
**bhavat-pāda-niṣevayaiva** **vidāma** iti prārthanā \| parameśvarasya
tavedṛśī gṛhastha-dharme ratiḥ kim-arthaṁ tat-tattvaṁ
nija-sevā-prasāda-vistāraṇena vijñāpayety arthaḥ \|\|38\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : vidāma** ity-ādau brahmann
\[10.69.40\] iti vakṣyamāṇa-śrī-bhagavat-prātivacanānusāreṇedaṁ gamyate
\| tad evaṁ śrī-nāradaḥ sarvāṁ mahā-vinoda-mayīṁ līlāṁ dṛṣṭvā
mahā-sukham eva labdhavān, kiṁ tu
tat-tad-devatādy-upāsanādi-maya-dharmācaraṇaṁ dṛṣṭvā khedaḥ, taṁ tu
saṅkocena sākṣād aprakaṭayan bhaṅgyā prakaṭayati---**vidāma** iti
dvābhyām \| **te** tava **yoga-māyāḥ** svarūpa-bhūtācintya-śakti-vṛttīr
etā **vidāma** \| kim-arthaṁ kāṁ prakaṭayasīti vettuṁ prārthayāmahe \|
kīdṛśīr api ? **yogināṁ** nānā-śakti-dhāriṇāṁ **durdarśā** **api** tathā
**bhavat-pāda-niṣevayā** ye **yogeśvarāḥ,** teṣām eva **ātmani** manasi
**nirbhātāḥ** svayam-prakāśamānā api \| yad vā, he **yogeśvara** !
svarūpa-bhūtatvāt **ātmani** tvayy eva **nirbhātāḥ** prakāśamānā api
**bhavat-pāda-niṣevayā vidāma** \|\|38\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** tāś ca yat kiñcij jātā iti
vyañjayitum ātmano bhāvi samyak-taj-jñānatāṁ
sambhāvayati---**bhavat-pāda-niṣevayā** \| **vidāma** vedāma vetsyāma
ity arthaḥ \| tan-niṣevā ca mameyam eveti prārthayate \|\|38\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : vidāma** ity-ādi \| **te**
tava **yogamāyā vidāma** \| kīdṛśīḥ ? **yoginām** api **durdarśā**
durjñeyāḥ \| tat kathaṁ bhavanto vidantīti nāśaṅkanīyam \| vayaṁ bhaktā
iti gūḍhaṁ vyaṅgyam \| tad eva prakaṭayati---**yogeśvarātmann** ity-ādi
\| **bhavat-pāda-niṣevayā nirbhātāḥ** \|\|38-40\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : bhavataḥ pāda-niṣevayā
vidāma** vedāma prārthanāyāṁ loṭ sākṣād anubhavituṁ prārthayāmaha ity
arthaḥ \| nanu, yuṣmad-vidhaiḥ sarvajñaiḥ kiṁ durvedyaṁ ?
tatrāha---**yoginām** api yogibhiḥ śrī-rudrādyair api **durdaśā**
draṣṭum apy aśakyāḥ kuto'nubhavituṁ, kutastarāṁ kartum iti bhāvaḥ \| he
**yogeśvara** ! **ātman** ātmani tvayy eva **nirbhātā** \|\|38\|\|

**\...**

**\|\| 10.69.39 \|\|**

**anujānīhi māṁ deva lokāṁs te yaśasāplutān \|**

**paryaṭāmi tavodgāyan līlā bhuvana-pāvanīḥ \|\|**

**śrīdhara-svāmī (bhāvārtha-dīpikā) :** tvan-mānuṣya-nāṭyena muhyāṁ yato
māṁ prasthāpaya ity āha---**anujānīhi** iti \|\|39\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** tavaitā līlā adbhutā
dṛṣṭvā dhairyaṁ kartuṁ na śaknomi, ataḥ sveṣṭa-bandhubhyo
nānā-dig-vartibhyo vaktuṁ yāmīty āha---**anujānīhi** iti \| ato
moha-janakatvāt \|\|39\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **deva** ! he
gṛha-krīḍā-para ! **āplutān** vyāptān, āpluta-śabdena **yaśasaḥ**
sarva-tīrthamayatvaṁ dhvanyate, tava bhakta-vātsalyādi-yaśaḥ sarvatra
śṛṇvann iti bhāvaḥ \| kiṁ ca, **līlā** dṛṣṭā etā gārhasthya-krīḍā
**uccair** **gāyan** \| kim-artham ? **bhuvana-pāvanīḥ** caturdaśa
bhuvanāni bhakti-vighna-sarva-doṣāt śodhayitum ity arthaḥ \|
etan-madhura-madhura-līlā-śravaṇena svata eva sarveṣāṁ
sarva-nairapekṣyeṇa tvayi viśuddhā bhaktiḥ syād eveti bhāvaḥ \| anyat
tair vyākhyātam \| kiṁ ca, **anujānīhi** \| kim artham ? tad
āha---**lokān** ity-ādi \| **deva** ! he svāmin ! anyat samānam
\|\|39\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** tarhy atraiva sthitvā kramena
jānīthety āśaṅkayāha---**anv** iti \| tavānyopāsānāṁ draṣṭuṁ na śaknuma
iti bhāvaḥ \| tatra ca tad yaśo-māhātmyoktis
tad-atyantāyogyatā-vyakty-artham eva \| tathā he **deva** !
sarvārādhyeti ca **āplutān** vyāptān āpluta-śabdena **yaśasaḥ**
sarva-tīrthamayatvaṁ dhvanyate \|\|39\|\|

------------------------------------------------------------------------------------------------------------

**jīva-gosvāmī (krama-sandarbhaḥ, bṛhat-krama-sandarbhaḥ) :** *na
vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** tavaitā adbhutā līlā
dṛṣṭvā dhairyaṁ kartuṁ na śaknomy ataḥ sveṣṭa-mitra-bandhubhyo
nānā-dig-deśa-vartibhyo vaktuṁ yāmīty āha---**anujānīhi** iti \|\|39\|\|

**\...**

**\|\| 10.69.40 \|\|**

**śrī-bhagavān uvāca---**

**brahman dharm asya vaktāhaṁ kartā tad anumoditā \|**

**tac chikṣayan lokam imam āsthitaḥ putra mā khidaḥ \|\|**

**śrīdhara-svāmī (bhāvārtha-dīpikā) : tat** tasmāl **lokaṁ śikṣayann**
**imaṁ** dharmam **āsthito** na tu tattvataḥ \| he **putra**, **mā
khidaḥ,** mohaṁ mā prāpnuhīti \|\|40\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** yato\'**ham** eva **dharm
asya vaktādis** **tat** tasmād dhetoḥ \| na tattvato vastutaḥ
vidhi-niṣedhātītatvān mameti bhāvaḥ \| nanu, pūrvaṁ pūjayitvā paścāt
kathaṁ putrety uktam ? tatrāha---he **putra** tadvat-priya ! yad vā,

> syād ātmaje ca suhṛdi pavitre pavane harau \|
>
> agnau mantre ca putroktiḥ iti niruktiḥ \|

yad vā, putraṁ kṛtvā tyakta itivad dhāsya-sambuddhiḥ \| nanu, pūrvaṁ
sampūjya taṁ paścān naikṛṣṭyena na yojayet iti smṛteḥ kathaṁ śrī-kṛṣṇena
kriyate ? kiṁ tu pūrṇānām apūrṇair asmad-ādibhiḥ pūjitaḥ parayā bhaktyā
pratyutthānāsanādibhiḥ \[bhā.pu. 10.69.20\], janmaitac chobhanaṁ kuru
\[bhā.pu. 10.69.22\] ity-ādy-ukteḥ punaḥ **putra mā khida** iti
nikṛṣṭatā darśiteti ced arthāntaram āha---makhānāṁ samūho mākham \|
tasya samūhaḥ ity aṇ, tad asyāstīti mākhī pariṣat, yasyedaṁ deva-yajanam
anuyajñaṁ vitanvate \[4.24.10\] ity ukteḥ \| putraiḥ pracetobhir yato
mākhī putra-mākhī, taṁ dayate pālayati purañjanopākhyānena taj-janma
tāni karmāṇi ity ārabhya nṝṇāṁ yeneha viśvātmā sevyate harir īśvaraḥ
\[4.31.9\] ity antenopadeśa-kadambena saṁsārādrikṣatīti putra-mākhidas
tat-sambaddhau tathā \| arthārdhe sarva-tāraka ahaṁ tu loka-śikṣārtham
eva sarvam ācarāmīti bhāvaḥ \| tīrthe deve gurau vipre putraḥ syānandane
tathā iti kośāntarāc ca \| he patra ! he vipra !
sarva-niyatā-niyata-kāle\'pi śodhaka !

> pūrṇeṣv api ca kāleṣu na śuddhir brāhmaṇair vinā \|
>
> apūrṇeṣv api kāleṣu śodhayanti dvijottamāḥ \|\| ity āpastamba-smṛteḥ
> \|

tvad ekānta-dāsasya mama tvan-nikaṭasthitāvidam eva mahad-duḥkhaṁ yanme
śaśvat-paryaṭana-durbhagau pādau sva-hasta-kamalābhyāṁ prakṣālayasi
tatrāha---brahmann iti \| tat-tasmāl-lokaṁ śikṣayan imaṁ dharmam āśrita
āha---tāvat kṣatriyo gṛhasthas tvāṁ brāhmaṇaṁ gṛhāgataṁ yadi nārcayāmi
tadā svācaraṇena mat-pracārito dharmaḥ kathaṁ tiṣṭhet yad yad ācarati
śreṣṭhaḥ \[gītā 3.24 \] iti nyāyāt tena dharma-pracāraṇārtham eva
tvat-pādāv adya kṣālito dharma-pracāraṇa-līlā nārabdhā tadā
keśi-vadhānantaraṁ mat-pārśvāgatasya tat-kṛta-stuty-ādikam aśrauṣam eva
nāṇu-mātram apy arhaṇāyakaravam iti vicārya paśyeti bhāvaḥ \|

nanu, tad api idānīṁ tvat-kartṛkāvanejana-karmaṇi
sva-pada-spṛṣṭa-tat-pāne mamāparādho bhavaty eveti \| ata āha---he
**putra** iti \| snehaṁ jñāpayitvā sāntvayati---yathā pitari
tad-aṅka-nihita-pādo\'pi putrasya nāparādhas tathaiva mayi taveti
budhyasveti bhāvaḥ \|\|40\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** tasya dharm asya tat
tasmād vā anumoditā ca paraiḥ kriyamāṇasya prītyābhinandakaḥ \| evaṁ
vacasā karmaṇā bhāvena cātmano dharma-pravartakatvam uktam \| he
**brahmann** iti vedamayatvāt tvaṁ tad vetsy eveti \| yad vā,
veda-mārga-rakṣaṇena svādṛśām eva sukhārtham iti bhāvaḥ \|
**āsthito**\'nutiṣṭhann asmi \| he **putra** ! iti
sva-sneha-pātratā-bodhanenāśvāsayati \|

pakṣāntare---evaṁ tat-tattvājñānena maugdhya-duḥkhaṁ nāpnuhīty arthaḥ \|
mad-bhakta-pravareṇa tvayā mama bhāvo vijñāyata evety āśayena sa-lālana
sambodhayati---**putra** iti \|\|40\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** hṛṣīkeśatvena tad-abhiprāyaṁ
vijñāya prativakti---**brahmann** iti \| yasmād **dharm asya vaktā**
**tat** tasmāt **kartā anumoditā** ca paraiḥ kriyamāṇasya
prītyābhinandakaḥ anyathā na kaścin manyeteti bhāvaḥ \| ata eva **tad**
dharmaṁ **lokaṁ** prati **śikṣayan** evaṁ vacasā karmaṇā bhāvena cātmano
dharma-pravartakatvam uktaṁ \| he **brahmann** iti vedamayatvāt tvaṁ tad
vetsy eveti veda-mārga-rakṣaṇena tvādṛśām eva sukhām iti bhāvaḥ \|
**āsthitaḥ** anutiṣṭhann asmi, tathāpi līlā-kīrtanādinā
tad-bhakti-mātra-pravartanecchoḥ tasya kheda-śāntim adṛṣṭvā
tad-anabhimataṁ bhāva-gauravaṁ parityajya tad-abhimata-bhāvenānugraheṇa
sa-lālanaṁ sambodhayati---**putra** iti \|\|40\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** tatra yajñādau
devatāntaropāsanādinā jātaṁ \| tasya khedaṁ nivartayati---**brahmann**
iti \|\|40\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** kiṁ ca,
tvad-ekānta-dāsasya mama tvan-nikaṭa-sthitāvidam eva mahad-duḥkhaṁ yan
me śaśvat paryaṭana-kaṭhorau durbhagau pādau sva-hastakamalābhyāṁ
prakhyālayasīti tatrāha---**brahmann** iti \| **tat** tasmāt **lokaṁ
śikṣayan** **imaṁ** dharmam **āsthitaḥ** \| **ahaṁ** tāvat kṣatriyo
gṛhasthaḥ, tvāṁ brāhmaṇaṁ sva-gṛham āyātaṁ yadi nārcayāmi, tadā
svācaraṇena mat-pracārito dharmaḥ kathaṁ tiṣṭhet ? yad yad ācarati
śreṣṭhas tat tad evetaro janaḥ \[gītā 3.21\] iti nyāyāt tena
dharma-pracāraṇārtham eva tvat-pādau mayādya kṣālitau na tu vastutaḥ \|
yadā tu mayā dharma-pracāraṇa-līlā nārabdhā tadā keśi-vadhānantaraṁ
mad-antikam āyātasya tava bahu-stuty-ādikam aśrauṣam eva, na tu kim apy
aṇu-mātram apy arhaṇam akaravam iti smṛtvā paśyeti bhāvaḥ \| nanu tad
apīdānīṁ tat-kartṛkāvanejana-karmaṇi sva-pada-spṛṣṭa-tvat-pāne
mamāparādho bhavaty evety ata āha---he **putra** ! iti snehaṁ jñāpayitvā
sāntvayati \| yathā pitari tad-aṅka-nihita-pādo'pi putrasya nāparādhas
tathaiva mayi taveti budhyasveti bhāvaḥ \|\|40\|\|

**\...**

**\|\| 10.69.41-42 \|\|**

**śrī-śuka uvāca---**

**ity ācarantaṁ sad-dharmān pāvanān gṛha-medhinām \|**

**tam eva sarva-geheṣu santam ekaṁ dadarśa ha \|\|**

**kṛṣṇasyānanta-vīryasya yoga-māyā-mahodayam \|**

**muhur dṛṣṭvā ṛṣir abhūd vismito jāta-kautukaḥ \|\|**

**śrīdhara-svāmī (bhāvārtha-dīpikā) : ity** evam anugṛhītas **tam**
**ekam** evaṁ **santaṁ** **dadarśa** iti \|\|41\|\| **muhur** muhur
**dṛṣṭvā** **jāta-kautuko munir vismito'bhūd** iti \|\|42\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : iti**-śabdaḥ prakāre \|
**sad-dharmān** veda-vihitān \| **taṁ** kṛṣṇam \|\|41-42\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) : ity** evaṁ-prakāreṇa
**sarveṣu gṛheṣu** **ekam** **eva** sattvaṁ **dadarśa**, ataḥ
śrī-kṛṣṇa-vigrahasya vyāpakatvam, **sarveṣu gṛheṣu** **ekam** **eva
santam** eveti vartamāna-kāla-nirdeśāt \|\|41\|\|

yoga-māyās te vidāma \[bhā.pu. 10.69.38\] iti pūrvam uktam,
tasyāhaṅkāropaśamanam adhunā kṛtaṁ varṇyate---**kṛṣṇasyānanta-vīryasya**
ity-ādi \| **yoga-māyā-mahodayaṁ** **muhur dṛṣṭvā** **jñāta-kautukaḥ**
san **vismito'bhūt** \|\|42-43\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** **satāṁ dharmān**
sad-ācārān **gṛha-medhināṁ** **pāvanān**, prāyo
gārhasthya-dharma-śikṣayā teṣām eva sarva-mala-śodhanāt \| yad vā,
gṛha-medhināṁ ye santa uttamān dharmāṁs tān tac-chravaṇādinā sāmānyena
sarva-lokānāṁ pāvanān **ācarantam** iti tad-arthaṁ praty **ekaṁ**
**sarva-gṛheṣv** avasthityā bahu-rūpatā sūcitā \| evaṁ **sarva-geheṣu**
bahudhā sthitam api **ekam eva taṁ** **dadarśa** \| ataḥ kāya-vyūhaṁ
vināpi nija-śakti-viśeṣeṇa tasyaikasyaiva kāla-deśādi-vyavacchedābhāvāt
sarvatra sthiteḥ \| siddhānto'yaṁ sūkṣmātisūkṣmo
bhakta-pravara-hṛdayaika-gamyo yathā-śakti śrī-bhāgavatāmṛtottara-khaṇḍe
vivṛto'sty eva \| evam ārambhe prāg-uktasya ekena vapuṣā \[10.69.2\]
ity-ādeḥ samādhānaṁ siddham \|\|41\|\|

**kṛṣṇasya** nijāśeṣāścarya-pradarśanārtham avatīrṇasya
sākṣād-bhagavataḥ, ato'**nantaṁ vīryaṁ** śaktir yasya tasya \| ata eva
**yoga-māyāyā mahodayam** \| **ṛṣiḥ** sarvajño'pi **muhur**
mahā-durvitarkyatvena asandehārthaṁ punaḥ punar **dṛṣṭvā** \| anyat tair
vyākhyātam \| yad vā, **vismito**'tyāścaryāj **jātaṁ kautukaṁ**
harṣodayo yasya tathā-bhūtaś ca **abhūt** \|\|42\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : ity** evam āgraheṇa **satāṁ
dharmān** sadācārān **gṛha-medhināṁ pāvanān** prāyo
gṛhastha-dharma-śikṣayā teṣām eva sarva-mala-śodhanāt \| yad vā,
gṛha-medhināṁ ye santaḥ uttamā dharmās tān tat-sevanādinā sāmānyena
sarva-lokānāṁ pāvanān \| evaṁ **sarva-geheṣu** bahudhā-sthitam api
**ekam eva taṁ dadarśa** \| ekatvaṁ cedaṁ śrī-vigraha-paramam eva
śrī-bhagavati vigraha-vigraha-bhāvasya niṣiddhatvāt vigraha eva
vibhutvāder darśitatvāt vigrahiṇas tu vibhutve sādhye śrī-nāradasya
sandehe tad-upagamanānupapatteḥ \| kṛta-kāya-vyūhaiḥ saubhary-ādibhis
tulyatāpatteś citratvānupapatteś ca \| ataś ca amīlita-dṛg vyadhārayad
iti mama dṛśi gocara eṣa āvir ātmeti śrī-vigraha-tātparyakeṇa yathoktaṁ
śrī-bhīṣmeṇa---

> pratidṛśam iva naikadhārkam ekaṁ
>
> samadhigato'smi vidhūta-bheda-mohaḥ \|\| \[bhā.pu. 1.9.42\] iti \|

arkasya dūra-stha-vistīrṇa-maṇḍalatvena tathātvaṁ
śrī-bhagavad-vigrahasyācintya-śaktyeti viśeṣe'pi dṛṣṭānto'yam ekasyaiva
tatra tatra sphuritvāṁśe \| evaṁ citraṁ bataitad ekena vapuṣā \[bhā.pu.
10.69.2\] ity-ādi-cintanānurūpam evānubhūtam iti \|\|41\|\|

ataḥ **ṛṣiḥ** sarvajño'pi svasyāpi buddhy-agocaraṁ
**yogamāyā-mahodayaṁ** sarvotkāvirbhāvaṁ **dṛṣṭvā** taṁ ca
**jāta-kautukaḥ** san **muhur** dṛṣṭvā **vismito'bhūd** ity arthaḥ
\|\|42\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** śrī-śukadevo'pi dharmācaraṇe
nānātve ca siddhānta-sāram āha---**iti** iti \| gṛhiṇāṁ śravaṇādināpi
pavitratā-hetūn **sad-dharmān** \| **ekam** eka-vigraham \|\|41-42\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) : ity ācarantam** ity-ādi \|
**tam eva** śrī-kṛṣṇam eva **sarva-geheṣu** santam, atha ca evaṁ
**dadarśa**, na tu pṛthag iti jñātavān \| etena śrī-kṛṣṇa-vigrahasya
vyāpakatvam amuktaṁ bhavati \| santam iti vartamāna-kāla-nirdeśaḥ
\|\|41\|\|

yoga-māyā vidāma \[bhā.pu. 10.69.38\] iti yat pūrvam uktam, tad
ahaṅkāra-śamanaṁ varṇayann āha---kṛṣṇasyānantara-vīryasyety-ādi \|
yoga-māyā-mahodayaṁ vīkṣya jñāta-kautukaḥ san vismitaḥ, na tu tattvaṁ
veda \|\|42-43\|\|

**bhagavat-sandarbhaḥ (30):** tathaivāha---**ity ācarantam** iti \|
**sarva-geheṣu tam eva**, na tu tasyāṁśān \| ekam eva santaṁ, na tu
kāya-vyūhena bahu-rūpam \| ekaṁ santaṁ bahudhā dṛśyamānam iti śruteḥ, na
cāntar na bahir yasya \[bhā.pu. 10.9.11\] ity-ādinā vibhutva-siddheś ca
\| ha sphuṭam eva \| dadarśa bhagavad-datta-śaktyā sākṣād evānubhūtavān,
na tu kevalam anumitavān nārada iti śeṣaḥ \|\|41\|\|

ata eva---**kṛṣṇasya** iti \| tatra ca yogamāyā durghaṭa-ghaṭanī
cic-chaktiḥ \| tṛtīye \[bhā.pu. 3.16.37[^24]\] sanakādīnāṁ
vaikuṇṭha-gamane yogamāyā-śabdena parameśvare tu prayujyamānena
cic-chaktir ucyate iti svāmibhir api vyākhyātam asti \| jāta-kautuko
munir muhur dṛṣṭvā vismito'bhūt \| kāya-vyūhas tāvat tādṛśeṣv api bahuṣv
eva sambhavati \| taṁ vināpi madhyamākāre'pi tasmin sarva-vyāpakatva
apūrvam iti tasyāpi vismayaṁ hetur nānyatheti spaṣṭam eva yathoktaṁ
jñeyam \| anena sarvataḥ pāṇi-pādaṁ tat \[gītā 13.6\] iti tādṛśyāṁ
śrī-mūrtyām eva vyākhyātaṁ bhavati \|

ata eva na sthānato'pi parasyobhaya-liṅgaṁ sarvatra hi \[ve.sū. 3.2.11\]
iti sūtraṁ tattva-vādibhir evaṁ yojitam \| sthānāpekṣayāpi paramātmano
na bhinnaṁ rūpaṁ hi yasmāt tad-rūpatvaṁ sarvatraiva \| sarva-bhūteṣv
evam eva brahma ity ācakṣata iti śruteḥ \|

> eka eva paro viṣṇuḥ sarvatrāpi na saṁśayaḥ \|
>
> aiśvaryād rūpam ekaṁ ca sūryavad badhudheyate \|\| iti mātsyāt \|
>
> pratidṛśam iva naikadhārkam ekaṁ
>
> samadhigato'smi vidhūta-bheda-mohaḥ \|\| \[bhā.pu. 1.9.42\] iti
> bhāgavatāc ceti \|

evaṁ na bhedād iti cen na pratyekam atad-vacanāt \[ve.sū. 3.2.12\] ity
etasya, api caivam ekaṁ \[ve.sū. 3.2.13\] ity etasya ca sūtrasya
vyākhyānaṁ tad-bhāṣye dṛśyam \|\|42\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** uktam artham ekenaiva
ślokena saṅkṣipyāha---**iti** iti \| **ekam** eka-vapuṣam ekena vapuṣeti
pūrvokteḥ \| atra nāradasya tathā draṣṭum icchayā bhagavataś ca
darśayitum icchayaiva tathā darśanam **abhūt**, kiṁ tu dvārakā-vāsinaṁ
tu ye tatratyās te tat-putram eva kṛṣṇaṁ paśyanti na tv anyatra pureṣu
kāryāntarāya tatra tatra kadācid gacchanto'pīti jñeyam \|\|41-42\|\|

**\...**

**\|\| 10.69.43 \|\|**

**ity artha-kāma-dharmeṣu kṛṣṇena śraddhitātmanā \|**

**samyak sabhājitaḥ prītas tam evānusmaran yayau \|\|**

**śrīdhara-svāmī (bhāvārtha-dīpikā) : śraddhitaḥ** śraddhayā yukta
**ātmā** yasya tena \|\|43\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) : iti** ittham \| **taṁ**
kṛṣṇam \|\|43\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** *na vyākhyātam.*

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** śrī-bhagavataḥ
śakti-viśeṣa-darśanāt samyak sabhājane hetuḥ---**arthādiṣu**
tat-sādhaneṣu [ākhale]{.mark} tac-chikṣaṇārthaṁ **śraddhā-yuktās**
teneti \| yad vā, arthāś catuḥ-puruṣārthās tad-rūpo dharmo
bhakti-lakṣaṇas teṣu prītātmano anumāna-[ratnaraṁ]{.mark} smaran
\|\|43\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) : artheṣu** uttama-padārtheṣu,
**kāmeṣu** upabhogeṣu, **dharmeṣu** yajñādiṣu samyag yathā syāt, tathā
**sabhājitaḥ** śrī-kṛṣṇa-kautukārthaṁ sva-kautukārthaṁ parārthaṁ vā teṣu
yatra yatra tasyecchāsīt tat tat sampādya pūjita ity arthaḥ \| tatra
hetuḥ---**śraddhitātmanā** iti, nā [eka kacid dināni]{.mark} vilambāpi
bodhitaḥ \|\|43\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) : artheṣu** uttama-padārtheṣu,
**dharmeṣu** yajñādiṣu, **kāmeṣu** upabhogeṣu, **samyag** yathā syāt,
tathā **sabhājitaḥ** śrī-kṛṣṇa-kautukārthaṁ sva-kautukārthaṁ parārthaṁ
vā, teṣu yatra yatra tasyecchāsīt, tat tat sampādya pūjita ity arthaḥ \|
tatra hetuḥ---**śraddhitātmanā** iti \|\|43\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) : śraddhā**-yukta **ātmā**
yasya tena \|\|43\|\|

**\...**

**\|\| 10.69.44 \|\|**

**evaṁ manuṣya-padavīm anuvartamāno**

**nārāyaṇo'khila-bhavāya gṛhīta-śaktiḥ \|**

**reme'ṅga ṣoḍaśa-sahasra-varāṅganānāṁ**

**sa-vrīḍa-sauhṛda-nirīkṣaṇa-hāsa-juṣṭaḥ \|\|**

**śrīdhara-svāmī (bhāvārtha-dīpikā) :** nārada-dṛṣṭāṁ śrī-kṛṣṇa-līlāṁ
nigamayati, evam iti \| akhilasya bhavāyodbhavāya gṛhītāḥ śaktayo
nānā-mūrtayo yena saḥ \| sa-vṛīḍaṁ ca tat sauhṛdaṁ ca tena nirīkṣaṇaṁ
hāsaś ca tābhyāṁ juṣṭaḥ \|\|44\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** he aṅga \|\|44\|\|

------------------------------------------------------------------------------------------------------------

**śrīnātha-cakravartī (caitanya-mata-mañjuṣā) :** evam ity-ādi \|
manuṣya-padavīṁ manuṣya-līlāṁ manuṣyāṇāṁ padavīṁ dharaṇīṁ vā nārāyaṇaḥ
śrī-kṛṣṇo'khilānāṁ bhavāya prema-vṛddhaye gṛhītā rukmiṇy-ādyāḥ śaktayo
y3 \| yad vā, svasya yoga-śaktiḥ \|\|44\|\|

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :** akhilesvavatāritvam
uktam, yato nārāyaṇaḥ sākṣād-bhagavān, tathāpy evam ukta-prakāreṇa
manuṣya-līlā[m anuvaragā]{.mark}no'nutiṣthan reme \| yad va,
manuṣya-līlāṁ kurvann api akhila-lokasya bhavāya
gārhasthya-dharma-pradarśanādinā kṣemāya gṛhītaḥ prakāra-tat-śaktayo
bahula-mahiṣo-gṛheṣu grha-dharma-samarthā bahula-mūrtayaḥ kimvākhilānāṁ
bhavāya gṛhītā śaktir ekasyaiva sarvatha pṛthaktvena sthiti lakṣnāyena
yaḥ, yataḥ nārāyaṇaḥ sarva-jīvaikāśraya \| ratau hetum āha---aṅgety ādi
\| **aṅga** ! he rājan ! yad vā, aṅgaṁ nija-śrī-vigrahas tadvat
priyatamāḥ saundaryādi-yuktā vā yāḥ ṣoḍaśa-sahasra-varāṅganās tāsām \|
anyat tair vyākhyātam \| yad vā, savrīḍau sauhṛdena premṇā nirīkṣaṇa
kṛṣṇau tābhyāṁ juṣṭaḥ sevitaḥ, prīto vā san \|\|44\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** evaṁ śrī-nārada-dṛṣṭāṁ līlāṁ
nigamayas tāsām anāṅgi-bhāvaṁ darśayati---evaṁ manuṣya-padavī tal-līlām
anuvartamāno yo nārāyaṇaḥ nārāyaṇas tvaṁ nahi sarva-dehinām ity ādy
ukta-lakṣaṇaḥ itara-sarva-nārāyaṇānāṁ ca svayam aṅgkṛta eva mukhyo mahān
nārāyāḥ svayaṁ bhagavān kṛṣṇaḥ samprati cākhilānāṁ bhavāya svasmin
ākṛṣ-tat-tan-nijāṁśaḥ saḥ ṣoḍaśa-sahasra-saṅkhyānāṁ varāṅganānāṁ savrīḍo
yaḥ sauhṛda-viśeṣaḥ tat-pūrvaka-nirīkṣaṇa-hāsābhyāṁ juṣṭaḥ prītim
avāpeti \|\|44\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** evaṁ katicid dināni vilambo'pi
bodhitaḥ \|\|44\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** evam ity-ādi \|
manuṣya-padavīṁ manuṣya-vartma manuṣya-līlām ity arthaḥ \| nārāyaṇaḥ
śrī-kṛṣṇaḥ \| nāro nayaḥ \| nṛ naye ghañi rūpam \| tasyāyanaṁ yasmāt \|
nārāyaṇa iti nāma trayāṇāṁ prasiddham---śeṣa-śayino nārāyaṇasya
bhāratavarṣa-devasya ca svayaṁ bhagavataḥ śrī-kṛṣṇasya ca kṛṣṇāṣṭake
paṭhitatvāt \| āgameṣu kṛṣṇāya namaḥ, vāsudevāya namaḥ ity-ādi \|
tenāyaṁ nārāyaṇa-nāmaiva, na tv ahi-śayana-śāyī yam akrūraya darśayāmāsa
\| gṛhītā śaktir līlākhyā nitya-śaktir yena \|\|44-45\|\|

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** nanu, parameśvarasya
arthādi-śraddhayā kim ity ata āha---evam iti \| manuṣyavartmānusṛtyā
tasya kim ity ata āha \| akhilānāṁ bhavāya manuṣya-ceṣṭā hi manuṣyaiḥ
sukhena smaryanta iti tādaśa-sva-līlāsmāraṇayā teṣāṁ saṁsāraṁ
nivartayitum ity arthaḥ \| tat-saṁsāra-nivartanayā tasya kim ity ata
āha---gṛhītā śaktiḥ kṛpākhyā yena saḥ kiñ ca śāśvatikyā manaṣya-ceṣṭayā
na na kevalam etāvad eva prayojanaṁ kiṁ tu svarūpa-bhūta-sva-preyasībhir
mānaṣobhiḥ lakṣmyādibhyo\'py utkṛṣtābhir mānuṣākṛteḥ svasya
vaikuṇṭha-nāthādīnām apy ayaṁ vāśino ananyā bhaktā eva viṣayā yeṣāṁ tān
iti vā \| śāśvatikaṁ ramaṇam apīty āha---reme iti \|\|44\|\|

**\...**

**\|\| 10.69.45 \|\|**

**yānīha viśva-vilayodbhava-vṛtti-hetuḥ**

**karmāṇy ananya-viṣayāṇi hariś cakāra \|**

**yas tv aṅga gāyati śṛṇoty anumodate vā**

**bhaktir bhaved bhagavati hy apavarga-mārge \|\|**

**śrīdhara-svāmī (bhāvārtha-dīpikā) :** ananya-viṣayāṇy asādhāraṇāni \|
apavarga-mārge mokṣa-prade \|\|45\|\|

---------------------------------------------------------------------------------------------------------------------

**vaṁśīdharaḥ (bhāvārtha-dīpikā-prakāśaḥ) :** asādhāraṇāny anyena kartum
aśakyāni \| hi yasmād bhaktir bhavati tasmān mumukṣuṇā sevyānīti bhāvaḥ
\| yad vā, ananya-viṣayāṇi svaika-tātparyakāṇi \| yad vā, anyā bhaktā
viṣayā uddeśyā yeṣāṁ tāni \| avargo makṣa-mārgaḥ prāptyupāyo yasya
saṁsāra-kulo dhdase saty eva nirvighna-khakhi-sraddhyā vapyatvāt,

> brahma-bhūtaḥ prasannātmā na śocati na kāṅkṣati \|
>
> samaḥ sarveṣu bhūteṣu mad-bhaktiṁ labhate parām \|\| \[gītā 18.54\]
> iti gītābhyaḥ \|

yad vā, apavargo bhakti-yoga eva mārgo yasya tatra \| yad vā, apavargā
upekṣita-caturvargas te mārgyatad evyta iti toṣiṇī \|\|45\|\|

---------------------------------------------------------------------------------------------------------------------

**kaivalya-dīpikā : yāni** iti \| **vṛttiḥ** sthitiḥ \|
**ananya-viṣayāṇi** ananya-sādhyāni \| **gānaṁ** kīrtanam \|
**anumodanaṁ** mānasa-svīkāraḥ \| sa ca smaraṇa-pūrvakaḥ \|\|45\|\|
\[mu.pha. 10.11\]

---------------------------------------------------------------------------------------------------------------------

**sanātana-gosvāmī (bṛhad-vaiṣṇava-toṣaṇī) :**
tādṛśa-vicitra-gārhasthya-līlāyā mukhya-prayojanam āha---yānīti \| iha
loke viśvasya vilayādi-hetur api \| vilayaḥ pralayaḥ \| udbhavaḥ sṛṣṭīḥ
\| vṛttiḥ sthitiḥ pālanam \| eṣāṁ yathottaraṁ śraiṣṭhyam iti tebhyo'pi
karmaṇām eṣāṁ māhātmyam \| harer iti ca karmaṇām iti manoharatvaṁ
sūcitam \| tu eva \| ya evety anenādhikārāpekṣāpi tasya bhaktiḥ \| hi
niścitam \| bhagavati sarvaiśvarya-prakaṭana-pare śrī-kṛṣṇe \| tasya
daurlabhyam āha---apavargo mokṣo mārgaḥ prāpty-upāyo yasya,
saṁsāra-duḥkha-dhvaṁse saty eva nirvighna-bhakti-siddhyā prāpyatvāt \|
yad vā, apavargo bhakti-yoga-lakṣaṇaḥ \| sa eva mārgo yasya tasmin \|
yad vā, apavargā apagata-vargā bhaktās tair api mārgas tasminn iti
\|\|45\|\|

---------------------------------------------------------------------------------------------------------------------

**jīva-gosvāmī (laghu-vaiṣṇava-toṣaṇī) :** etat-prasaṅgena sakalānām api
śrī-kṛṣṇa-līlānāṁ gānādi-phalam uttarottara-krameṇa sakaimutyam
āha---viśva-vilayādi-hetur api harir iha parama-pūrṇāvatāre yāni karmāṇi
cakāra \| kīdṛśāni ? ananya-viṣayāṇi svaikatātparyakāṇi
sva-svarūpaika-paryavasānāni \| yad vā, ananyā bhaktā eva viṣayā uddeśyā
yeṣāṁ, tāni \| na tu viśva-vilayādivad anya-viṣayāṇy api bhagavati,
kṛṣṇas tu bhagavān svayam iti prasiddha-pūrṇa-bhagavattve\| tasya
daurlabhyam āha---apavargo mokṣo mārgaḥ prāpty-upāyo yasya saḥ,
saṁsāra-kleśa-dhvaṁse saty eva nirvighna-bhakti-siddhyā prāpyatvāt \|

> brahma-bhūtaḥ prasannātmā na śocati na kāṅkṣati \|
>
> samaḥ sarveṣu bhūteṣu mad-bhaktiṁ labhate parām \|\| \[gītā 18.54\]
> iti śrī-gītābhyaḥ \|

yad vā, apavargo bhakti-yogaḥ, sa eva mārgo yasya tasmin \| yad vā,
apavargā apagata-vargāḥ upekṣita-caturvargā bhaktās tair api mṛgyata iti
tasmin \|\|45\|\|

---------------------------------------------------------------------------------------------------------------------

**jīva-gosvāmī (krama-sandarbhaḥ) :** apavarga eva mārgo yasya tasmin,
brahma-bhūtaḥ prasannātmā \[gītā 18.54\] ity-ādeḥ \|\|45\|\|

---------------------------------------------------------------------------------------------------------------------

**jīva-gosvāmī (bṛhat-krama-sandarbhaḥ) :** *na vyākhyātam.*

---------------------------------------------------------------------------------------------------------------------

**viśvanātha-cakravartī (sārārtha-darśiṇī) :** na ca kṛṣṇa-līlā kevalaṁ
saṁsāra-mokṣarthaṁ vā, kintu prema-bhakti-pradā cety āha---yānīti \|
**vilayaś** ca **udbhavaś** ca **vṛttiḥ** sthitiś ca tāsāṁ **hetur** api
kṛṣṇo yāni **karmāṇy** **ananya-viṣayāṇi** svarūpāntarāsādhāraṇāni \|
ananyā bhaktā eva viṣayā uddeśyā yeṣāṁ tāniti vā \| **apavargo** mokṣo
**mārge** bhajana-lakṣaṇe vartmany eva labhyaḥ yasya tasmin \|
**bhagavati** **bhaktiḥ** prema-vilakṣaṇā tasya taret saṁsārān mokṣas tu
bhajanārambha eva syād iti \|\|45\|\|

**\...**

iti śrīmad-bhāgavate mahā-purāṇe brahma-sūtra-bhāṣye pāramahaṁsyaṁ
saṁhitāyāṁ vaiyāsikyāṁ daśama-skandhe karṣaṇa-gārhasthta-darśnaṁ

nāmaikano-saptatitamo'dhyāyaḥ \|

\|\|69\|\|

[^1]: strī-bāla-vṛddhān ādāya hata-śeṣān dhanañjayaḥ \|

    indraprasthaṁ samāveśya vajraṁ tatrābhyaṣecayat \|\|

[^2]: amno'pi (Sic)

[^3]: sa-bhayaṁ sambhramaṁ vatsa mad-gaurava-kṛtaṁ tyaja \| naiṣa priyo
    me bhakteṣu svādhīna-praṇayī bhava \|\|

    api me pūrṇa-kāmasya navaṁ navam idaṁ priyam \| niḥśaṅka-praṇayād
    bhakto yan māṁ paśyasi bhāṣate \|\|

    sadā mukto'pi baddho'smi bhakteṣu sneha-rajjubhiḥ \| ajito'pi
    jito'ham tair avaśyo'pi vaśīkṛtaḥ \|\|

[^4]: śrutibhir

[^5]: ajñāna-saṁjñau bhava-bandha-mokṣau

    dvau nāma nānyau sta ṛta-jña-bhāvāt

    ajasra-city ātmani kevale pare

    vicāryamāṇe taraṇāv ivāhanī

[^6]: guṇa-vyaktir iyaṁ devī vyañjako guṇa-bhug bhavān

    tvaṁ hi sarva-śarīry ātmā śrīḥ śarīrendriyāśayāḥ

    nāma-rūpe bhagavatī pratyayas tvam apāśrayaḥ

[^7]: eva iti śrīdharaḥ

[^8]: bhāmini

[^9]: bhāminy

[^10]: raho haro, raho aho

[^11]: devakī-sutaḥ iti toṣaṇī-sammata-pāṭhaḥ \|

[^12]: tathānyāsām iti kecit paṭhanti.

[^13]: "sthiram" iti kecit paṭhanti.

[^14]: kāminī

[^15]: 10.59.45

[^16]: ka iti brahmaṇo nāma ity ākare.

[^17]: āvāṁ tavāṅga-sambhūtau ity ākare.

[^18]: 10.46.17

[^19]: adhyāpanaṁ brahma-yajñaḥ pitṛ-yajñas tu tarpaṇam \|

    homo daivo balir bhauto nṛ-yajño'tithi-pūjanam \|\| \[manu 3.70\]

[^20]: ātmānaṁ

[^21]: sva-kalā

[^22]: gatim

[^23]: yoginām

[^24]: viśvasya yaḥ sthiti-layodbhava-hetur ādyo

    yogeśvarair api duratyaya-yogamāyaḥ \|

    kṣemaṁ vidhāsyati sa no bhagavāṁs try-adhīśas

    tatrāsmadīya-vimṛśena kiyān ihārthaḥ \|\|
